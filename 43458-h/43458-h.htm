<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=utf-8" />
 <title>
  I Puritani di Scozia, vol. 1, di Walter Scott
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2;}
p.indl {text-align: left; margin-left: 5%;}
p.indr {text-align: right; margin-right: 5%;}
.center {text-align: center; text-indent: 0;}
.title {text-align: center; font-size: 110%; margin-top: 2em; margin-bottom: 3em;}

div.titlepage {text-align: center; margin: 2em 5%; padding-bottom: 2em; page-break-before: always; page-break-after: always;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 200%; margin-top: 2em; margin-bottom: 2em;}
h2 {font-size: 140%; margin-top: 1em; margin-bottom: 2em;}

hr {width: 70%; margin-top: 1em; margin-bottom: 1em;}

a.tag {vertical-align: .3em; font-size: .8em; font-style: normal;
  font-weight: normal; text-decoration: none; padding-left: .1em;
  line-height: 0em;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
.footnotes p {padding: 0 1em;}
.footnotes a {text-decoration: none;}

.pagenum  {position: absolute; right: 5%; font-style: normal;
  font-weight: normal; font-size: 65%; text-align: right; color: #999999;
  background-color: #ffffff; clear: left;}

.spaced2 {margin-right: 2em;}

.pad4 {margin-top: 4em;}
.pad2 {margin-top: 2em;}
.pad1 {margin-top: 1em;}

.x-small {font-size: 70%;}
.small {font-size: 85%;}
.large {font-size: 115%;}
.x-large {font-size: 130%;}
.g {letter-spacing: .2em;}
.smcap {font-variant: small-caps;}
.upright {font-style: normal;}

.figcenter {text-align: center; margin: 1em auto;}

.tnote {background-color: #F5F5DC; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%;}
.tnote p {padding: 0 1em;}

.poem {text-align: left; font-size: 95%; margin: 1.5em 10%}
.poem p {margin: 0; padding-left: 3em; text-indent: -3em;}
.poem p.i2 {text-indent: -1em;}
.poem p.i4 {text-indent: 8em;}

    </style>
  </head>
<body>


<pre>

The Project Gutenberg EBook of I Puritani di Scozia, vol. 1, by Walter Scott

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license


Title: I Puritani di Scozia, vol. 1

Author: Walter Scott

Translator: Gaetano Barbieri

Release Date: August 13, 2013 [EBook #43458]

Language: Italian

Character set encoding: UTF-8

*** START OF THIS PROJECT GUTENBERG EBOOK I PURITANI DI SCOZIA, VOL. 1 ***




Produced by Carlo Traverso, Claudio Paganelli, Barbara
Magni and the Online Distributed Proofreading Team at
http://www.pgdp.net (This file was produced from images
generously made available by The Internet Archive)






</pre>


<div class="figcenter"><a id="fpappagallo"></a>
  <img src="images/pappagallo.jpg" alt="Giostra del Pappagallo" />
</div>

<div class="titlepage">
<h1>
I PURITANI<br />
<span class="small">DI SCOZIA</span>
</h1>

<p class="large g">
ROMANZO STORICO
</p>

<p class="x-small pad1">
DI
</p>

<p class="x-large g">
WALTER SCOTT
</p>

<p class="small pad2">
VOLGARIZZATO
</p>

<p class="small">
DAL PROFESSORE
</p>

<p class="large">
GAETANO BARBIERI
</p>

<p class="pad1 large">
<i>TOMO I.</i>
</p>

<p class="pad4 large g">
FIRENZE
</p>

<p class="small">
TIPOGRAFIA COEN E COMP.
</p>

<p>
<i>All'insegna della Minerva</i>
</p>

<p class="x-small">
MDCCCXXVII.
</p>
</div>

<div class="somm">
<p class="center x-large">INDICE</p>

<p class="center large">
<a href="#introduzione">Introduzione dell'autore inglese</a><br />
<a href="#capI">Capitolo I</a><br />
<a href="#capII">Capitolo II</a><br />
<a href="#capIII">Capitolo III</a><br />
<a href="#capIV">Capitolo IV</a><br />
<a href="#capV">Capitolo V</a><br />
<a href="#capVI">Capitolo VI</a><br />
<a href="#capVII">Capitolo VII</a><br />
<a href="#capVIII">Capitolo VIII</a><br />
<a href="#capIX">Capitolo IX</a><br />
<a href="#capX">Capitolo X</a><br />
<a href="#capXI">Capitolo XI</a><br />
<a href="#capXII">Capitolo XII</a><br />
<a href="#capXIII">Capitolo XIII</a><br />
<a href="#capXIV">Capitolo XIV</a><br />
<a href="#note">Note</a>
</p>
<hr />
</div>

<div class="chapter">
<p>
<span class="pagenum"><a id="Page_5"></a>[5]</span>
</p>

<h2><a id="introduzione"></a>
<i>INTRODUZIONE
DELL'AUTORE INGLESE</i>
</h2>

<p>
<i>Posso presumere senza vanità che il nome
posto in fronte a quest'opera<a class="tag" id="tag1" href="#note1">[1]</a> e la natura
della medesima bastino a conciliarle dalle
persone sagge e amiche del meditare (e a
queste sole il mio lavoro è dedicato) quel
grado di attenzione, di cui l'opera stessa è
meritevole; laonde non m'interterrò ad accendere
una lampada in pien meriggio col
far gli elogi di cosa che col suo titolo solo
si raccomanda abbastanza.</i>
</p>

<p>
<i>Però non celo a me medesimo, che l'invidia
è ognor presta a latrar contra il merito,
e che non mancheranno persone, le quali
<span class="pagenum"><a id="Page_6"></a>[6]</span>
anche non negandomi un corredo di scienze
e buoni principj, bisbiglieran sotto voce,
che la condizione del mio vivere a Gander-Cleugh
non è tale da potermi fornire molte
nozioni pratiche sulle cose della Scozia alla
nostra età più vicine. La presente introduzione
pertanto non ha altro scopo che di
rispondere a questi scettici.</i>
</p>

<p>
<i>E incomincerò dal dir loro, che Gander-Cleugh
è il punto centrale della Scozia, e
se così mi è lecito esprimermi, il suo <span class="upright">ombelico</span>:
d'onde avviene che tutti coloro i quali
cercano Edimburgo o Glascow sono obbligati
a passar di lì, e sovente vi dimorano tutta
la notte. Ora non v'è scettico anche fra' più
pervicaci non pronto a convenire di ciò,
che io da quarant'anni in poi ho passate tutte
le mie serate seduto ad un seggiolone a
bracciuoli coperto di cuoio, e posto a mano
manca del cammin di cucina nell'osteria
dell'<span class="upright">Armi di Wallace</span>, e che ho vedute
quivi tante persone come se mi fossi staccato
correndo per lungo e per traverso tutta
Inghilterra.</i>
</p>

<p>
<i>Aggiugnerò ancora che se il Greco, il più
celebre per sua saggezza, dovette ai viaggi
la sua rinomanza, io non gli cedo a tale
proposito. Due volte sono stato a Edimburgo,
tre volte a Glascow, e debbo a queste
gite, se, reduce dalle medesime, mi hanno
considerato come oracolo di Gander-Cleugh
e de' suoi dintorni.</i>
</p>

<p>
<span class="pagenum"><a id="Page_7"></a>[7]</span>
<i>E se ciò non basta a far tacere quei
critici, chiuderò ad essi con una sola parola,
la bocca, col protestare che io Jedeiah Cleishbotham,
non sono nè l'autore nè il compilatore
dei <span class="smcap">Racconti del mio Ostiere</span>, e
che per conseguenza non ho l'obbligo di
farmi mallevadore nemmen per un iota del
loro contenuto.</i>
</p>

<p>
<i>»Ma qual cosa sono essi adunque tali
racconti che ne spacciate? Mi si chiederà:
d'onde vengano? chi ne è l'autore?» A ciò
pure risponderò quanto adeguatamente mi
sarà possibile il farlo.</i>
</p>

<p>
<i>Nessuno ignora che il mio ostiere, l'ostiere
dell'albergo dell'<span class="upright">Armi di Wallace</span>, era un
uomo fornito ad un tempo d'ingegno e di curiosità.
Egli avea dunque la virtù di scavar dai
suoi ospiti tutte le cose che volea sapere senza
far vista d'interrogarli. Quindi altri non
v'era che meglio di lui fosse istrutto nella
storia passata e presente della Scozia, e la
memoria di questo uomo era un pozzo, nel quale
non si potea veder fondo. Cercata erane
la compagnia pei fattarelli che sempre condivano
i suoi discorsi, amato quindi da tutto
il paese di Gander-Cleugh, eccetto il feudatario,
il ricevitore delle dogane, e tutti coloro
ai quali non volea far credenza.</i>
</p>

<p>
<i>Il feudatario lo accusava di tener mano
agli scorridori di quelle foreste comperando
da essi le salvaggine e vendendole nella propria
osteria, in contravvenzione delle leggi
<span class="pagenum"><a id="Page_8"></a>[8]</span>
del regno; poichè queste leggi vogliono tal
derrata essere privativa dei potenti della terra,
i quali trovano grande diletto nel distruggere
gli animali colle proprie mani, benchè
io d'un tal diletto non sappia formarmi
un'idea. Ma con tutto il rispetto dovuto a
Milord, mi prenderò la libertà di sdebitare
il mio amico defunto da questa colpa, perchè
quanto ei vendea per lepri in cotesta
osteria erano conigli della sua domestica
conigliera, ed erano colombi della sua colombaia
i volatili che vi si mangiavano come
pernici.</i>
</p>

<p>
<i>Il ricevitore delle dogane allegava dal
canto suo, che il mio ostiere favoriva i contrabbandi
comperando l'acquavite da chi
ne facea vendite clandestine. Posso accertare
che non ne ho mai veduto vendere una stilla
alle <span class="upright">Armi di Wallace</span>. Egli è ben vero, che
vi si bevea un liquore spiritoso, chiamato
dallo stesso ostiere <span class="upright">rugiada delle montagne</span>;
ma qual è la legge che proibisce sì fatto
commercio? Mi si mostri, e saprò dire se il
mio amico le abbia contravvenuto.</i>
</p>

<p>
<i>Quanto a coloro, che si presentavano a
lui stremi per la sete, e che non poteano
cattivarselo per mancanza di denaro contante
e di credito, confesso d'essermi trovato
presente a tali casi e di averne avuto travagliato
l'animo come se io fossi stato il
paziente. Ma debbo anche dire di non avere
scorta nel mio ostiere tanta durezza verso
<span class="pagenum"><a id="Page_9"></a>[9]</span>
quelli che si morivan di sete da non dare
ad essi da bere fino al prezzo che poteano
valere il loro orologio, la loro scatola, ed
anche i loro vestimenti, salvo quelli che coprivano
la parte inferiore del corpo; perchè
stimava tanto il decoro della propria casa, che
ha sempre ricusato simili pegni. E per rendere
compiuta giustizia alla liberalità del mio ostiere,
debbo aggiugnere non avermi egli mai chiesto
un obolo pel boccale di vino e pel bicchiere
di <span class="upright">rugiada delle montagne</span> ch'io beveva
tutte le sere da lui. Gli è vero per altra
parte ch'io insegnava a leggere e a scrivere,
e l'ortografia e l'aritmetica e persino la
latinità a cinque suoi ragazzi, e il canto
fermo alla figlia; onde vi era una specie di
compenso nelle partite.</i>
</p>

<p>
<i>Credo per altro, che la ragion principale
onde l'amico ostiere derogava per mio riguardo
alla consuetudine ingenita in lui di farsi
pagare il suo conto, stesse nel diletto che
dal conversar meco ei ritraeva, perchè il
mio discorso, comunque grave ed edificante,
potea paragonarsi ad un palagio architettato
con tutte le regole atte a dargli consistenza,
senza dimenticare ad un tempo la cura degli
ornamenti esteriori. I nostri colloqui offerivano
incredibile vezzo a quelli che gli ascoltavano,
soliti a dire che questo diletto valeva
un boccale di vino, benchè il mio ostiere
non abbia mai posto un tale articolo in lista.</i>
</p>

<p>
<span class="pagenum"><a id="Page_10"></a>[10]</span>
<i>Oh Dio! questo caro ostiere, egli è morto,
l'ho pianto che non lo avrei pianto di più
se fosse stato uno della mia discendenza. I
suoi figli, miei discepoli, m'incaricarono di
esaminarne le carte, e vi trovai un numero
ragguardevole di storie, ognuna delle quali
era più importante dell'altra, e di cui fanno
parte le due che verranno. Io volea pubblicarle
tutte in una volta, ma il libraio omiciattolo
gioviale, scherzevole, e malizioso
anzichè no, mi disse che intanto bastava
presentare il pubblico di sole due. Aspetterò
dunque che lo stesso libraio venga a chiedermi
l'altre.</i>
</p>

<p>
<i>Dopo tali premesse; ognuno vedrà quanta
ingiustizia sarebbe il sentenziarmi d'incapacità
nello scrivere fondando il giudizio su i
<span class="smcap">Racconti del mio Ostiere</span>. Credo aver date
prove che avrei saputo scrivergli se avessi
voluto, ma non essendo in questo modo la
cosa, tutta la critica dee cader sull'ostiere,
se i racconti non piacciano; che se poi piacessero
tutto l'elogio è dovuto a me perchè
senza di me non si sarebbero conosciuti.</i>
</p>

<p class="indr">
<span class="smcap">Jedediah Cleishbotham.</span>
</p>
</div>

<div class="chapter">
<p>
<span class="pagenum"><a id="Page_11"></a>[11]</span>
</p>

<div class="title">
<p class="x-large g">
I PURITANI</p>

<p class="large">
DI SCOZIA
</p>
</div>

<h2><a id="capI"></a>
CAPITOLO PRIMO.
</h2>

<div class="poem">
<p>»Della rôcca alle porte in l'ora bruna</p>
<p>»Stian cento prodi, nè un di lor rallenti</p>
<p>»Le briglie al corridor pria d'un mio cenno.</p>
<p class="i4"><i>Douglas.</i></p>
</div>

<p>
Sotto il regno degli ultimi Stuardi, il regio
Consiglio privato adoperava tutti i modi posti
in sua facoltà per abbattere lo spirito
di puritanismo, che formò, può dirsi, il carattere
del governo precedente; ed era ad un
tempo sollecito di far rigermogliare quelle
feudali instituzioni, che unendo al signore
il vassallo, poteano come il Consiglio sperava,
collegare e questo e quello più saldamente
alla corona. I magistrati ordinavano
frequenti rassegne, esercizi militari, talvolta
giuochi e passatempi. La qual ultima provvisione
nelle circostanze che correvano era
per lo meno sbagliata in politica; perchè la
gioventù d'entrambi i sessi, a cui in tutti
<span class="pagenum"><a id="Page_12"></a>[12]</span>
altri tempi il flauto e il tamburino, se parlisi
dell'Inghilterra, la cornamusa quanto alla
Scozia, avrebbero offerto una tentazione invincibile,
allora trovava un vezzo anche
maggiore nel resistere agli ordini delle magistrature
che le prescrivevano di ballare.
La gioia fugge laddove è comandata, ma
una cagion più possente si frammetteva,
perchè queste feste non si adempissero colla
regolarità desiderata da chi le volea.
</p>

<p>
Il rigorismo de' Calvinisti aumentava in
proporzione del desiderio, che il governo
manifestava di vederlo allentare. L'osservanza
giudaica della domenica, il divieto
de' piaceri, fossero anche i più innocenti,
erano le massime professate dai più zelanti
d'ostentare una straordinaria santità; ed
essendo costoro inimici del Governo, non
omettevano sforzi intesi a far sì, che tutte
le persone, sull'animo delle quali preponderavano
si astenessero dall'obbedire ai bandi
di adunata della contea, ogni qualvolta il
feudatario dovea mostrarsi a capo degli armigeri
ch'ei dovea fornire alla corona in
numero proporzionato alla natura del feudo
tenuto da esso. I Puritani, detti ancora Presbiteriani<a class="tag" id="tag2" href="#note2">[2]</a>
abborrivano tanto più sì fatte
<span class="pagenum"><a id="Page_13"></a>[13]</span>
assemblee, perchè i Lordi luogo-tenenti e i
seriffi aveano ordinato si rendessero dilettevoli
alla gioventù che vi conveniva col far
succedere all'armeggiare della mattina il
sollazzarsi dopo il meriggio. Que' predicatori,
sempre armati di qualche citazione della
bibbia, e gli entusiastici loro proseliti, non
risparmiavano nè avvisi, nè prediche per
diminuire a tali adunanze il numero dei
concorrenti. Conoscevano essere un buono
espediente a frenare la forza del governo,
l'impedire che si dilatasse quello spirito di
corporazione, solito ad allignare fra giovani
che abbiano sovente occasione di trovarsi
insieme o per esercizi militari o per prove
di destrezza. Nè all'ingegno di tai fanatici
fecondo in astuzie mancavano scuse da suggerire
a chi voleva ascoltare i loro consigli,
e a norma d'essi sottrarsi alla dovuta subordinazione.
Non tutti però i compartecipi
delle costoro massime riuscivano a deludere
gli ordini superiori, perchè il Consiglio privato,
nelle cui mani era il potere esecutivo
sulla Scozia, puniva a tutto rigor di legge
coloro, che senza un ben provato motivo
disobbedivano alle chiamate de' bandi della
contea. Il timore pertanto del castigo costringeva
molti e molti anche de' più infervorati
nel Puritanismo a mandare i propri
figli ne' luoghi assegnati a tali unioni. Per
vero dire comandavano ad essi di tornare
alle lor case, appena seguita la rassegna;
<span class="pagenum"><a id="Page_14"></a>[14]</span>
ma spesso accadeva che que' giovani non
potessero resistere alla tentazione de' passatempi
vespertini, il che i Presbiteriani
chiamavano: <i>partecipare alle abbominazioni
di Babilonia</i>.
</p>

<p>
Il seriffo della contea di Lanark avea convocata
la gente del distretto di Clydesdale
per la mattina de' cinque maggio 1679. Teneasi
l'adunata in una grande pianura presso
una piccola città, il cui nome non è gran
fatto essenziale nella nostra storia. Com'è
da credersi, le signore dei dintorni si fecero
sollecite di assistere a tal cerimonia, tranne
quelle, che schiave delle rigide puritane
leggi, avrebbero temuto macchiare d'un delitto
la propria coscienza, partecipando ai
delitti de' figli di Belial. Non si conoscevano
allora nè i birocci, nè i calessi, nè
tutte quelle diverse maniere di cocchi che
il lusso ha inventati dappoi. Il lord luogotenente
soltanto veniva trasportato entro di
una carrozza, la cui pesante armatura non
mal somigliava alle vecchie e cattive stampe
dell'arca di Noè. Otto grossi cavalli fiamminghi
si spossavano nel trarre questo greve
carro trionfale carico di diciotto persone.
Nell'interna parte di esso stavano il duca
e la sposa del medesimo e i due loro figli,
tenendo i lati delle portiere lo scudiere ed
il cappellano. Tre postiglioni coperti di parrucche
a tre code, armati di sciable e di
pistole, e d'un moschettone attaccato alla
<span class="pagenum"><a id="Page_15"></a>[15]</span>
sella, guidavano i cavalli, mentre ne tenea
da stare in cassetta le briglie un cocchiere
vestito alla foggia stessa de' postiglioni; nella
parte posteriore di questa casa ambulante
vedeansi in piedi e in triplice schiera sei
servitori in livrea, armati eglino pure perfino
ai denti. Le altre persone di riguardo,
uomini e donne, giovani e vecchi stavano
a cavallo, ognun seguìto da' suoi servi e dai
suoi vassalli. Scelto era anzichè numeroso
un tale corteggio, e il leggitore ne conosce
già la cagione.
</p>

<p>
Veniva immediatamente dopo la carrozza,
di cui ci siamo studiati presentare l'abbozzo,
lady Margherita Bellenden, che pretendea
la mano su di tutta la nobiltà invitata
a tale spettacolo. Ella vestia stretto lutto,
che non dimise mai sin d'allora che il marito
di lei fu qual partigiano reale condannato
e decollato sotto il protettorato di Cromwell.
</p>

<p>
Pronipote di questa matrona, e primo scopo
a lei di tenerissimo affetto miss Editta,
soprannominata <i>Editta dalle belle chiome</i>,
era da tutti riguardata siccome la più avvenente
fra le persone del suo sesso in quella
contea. Montata sopra un picciolo cavallo di
Spagna, che conducea con indicibile grazia
e leggiadria, sembrava a canto dell'ava, la
primavera posta in vicinanza del verno. Dolcezza
spiravano que' lineamenti, ma vi si
scorgeva nel tempo medesimo una tale vivacità,
che la preservava da quella specie
<span class="pagenum"><a id="Page_16"></a>[16]</span>
di stupidezza, taccia solita a darsi alle donne
fornite di bionde chiome e d'occhi azzurrini;
laonde i vezzi di questa giovinetta
attraevano maggiormente gli sguardi che non
l'eleganza delle vesti e la preziosità delle
gemme di cui paravasi.
</p>

<p>
Due soli servi a cavallo seguivano queste
due dame, corteggio a quanto parea di
gran lunga inferiore al lor grado e alla
loro nascita. Ma gli è da sapersi che la
buona lady Margherita avea dovuto impiegare
diversamente le altre persone di sua
famiglia, per essersi trovata nell'impossibilità
di compiere esattamente il contingente
d'armigeri ch'ella dovea fornire a quella
rassegna. Per nessuna cosa al mondo ella
non avrebbe voluto mancare ai suoi obblighi
a tale proposito, e quindi trasformò i
propri servi in militari. Il suo vecchio intendente
che dalla testa ai piedi armato
di tutto punto, conduceva la truppa della
feudataria, avea, proprie espressioni di lui,
<i>sudato sangue e acqua</i>, per indurre alcuni
vassalli a comparire alla rassegna, ma non
vi riuscì. Le minacce non ebbero effetto
migliore delle parole. Che far doveva in tal
circostanza? Egli potea, per vero dire, denunziarli
al consiglio privato, che avrebbe
gittata un'ammenda su i refrattari, e messo
presidio in lor casa per costringerli a pagarla.
Ma ciò sarebbe stato tutt'uno che
introdurre cacciatori e cani in un giardino
per ammazzarvi una lepre.
</p>

<p>
<span class="pagenum"><a id="Page_17"></a>[17]</span>
»Non son troppo ricchi, diceva Harrison
fra se medesimo, e se gli <i>abiti rossi</i>
vengono a spogliarli del poco ancor che
possedono, come pagheranno le loro onoranze
il giorno della Candelaia? — Senza
questo di più si fa abbastanza fatica ad ottenerne
la riscossione.»
</p>

<p>
Tai sensate considerazioni furono il motivo,
per cui si diede passata alla mala
voglia de' recalcitranti; ed Harrison trasse
fuori quant'armi e armature occorrevano dall'arsenal
del castello per vestirne il coppiere,
il falconiere, i servi a piedi, il giardiniere,
e reclutando in oltre due o tre bracchieri
compiè in tal guisa il contingente che
spettava a lady Bellenden, qual proprietaria
della baronia di Tillietudlem.
</p>

<p>
Ma accadde in oltre, che in quella mattina
medesima, prima di partire dal castello
della baronessa, e stando Harrison a passare
in rassegna la sua truppa dinanzi alla
porta della torre, gli si fe' incontro Mausa,
madre di Cuddy, il giardiniere, donna, la
cui testa era invasa dalle massime le più
ardentemente fanatiche dei Puritani. Or
dunque costei che tenea in mano l'armatura
mandatale, perchè la consegnasse al
suo figlio, dall'intendente, la gittò sprezzatamente
a' piedi del medesimo, soggiugnendo:
»Il mio Cuddy, sicuramente per un
castigo del Signore che disapprova un tal
genere d'adunanze, è stato preso questa
<span class="pagenum"><a id="Page_18"></a>[18]</span>
notte da gagliardissima febbre, nè gli è
possibile abbandonare il suo letto.» Ben
si praticò una visita entro la casa della giardiniera,
ma Cuddy, a quanto appariva, non
era in istato di rispondere a nessuna interrogazione,
nè a trargli una parola di bocca
valevano o le minacce o le preghiere.
</p>

<p>
Un vecchio cantiniere, che era nel novero
di questa truppa di prodi, e avea militato
sotto sir Riccardo Bellenden, trovò
tosto un felice espediente; »Perchè non
prendere Gibby? sclamò egli: sotto Montrose
ho veduto combattere tai soldati che
non valevan Gibby.»
</p>

<p>
Era Gibby un povero giovinotto, piccolo
di statura come di spirito, incaricato di
guardare la polleria del cortile, sotto gli
ordini d'una vecchia, che n'era la sopraintendente.
Iti a cercarlo in un campo ove
stava dietro alle oche, gli addossarono
tosto una sarcotta d'acciaio, della quale
appena potea sopportare il peso: cacciò le
sue corte gambe entro due enormi stivaloni;
l'elmo gli copriva pressochè sino al
mento la testa; e gli fu attaccata al fianco
una grande sciabola, se non è meglio detto
ch'ei fu attaccato alla sciabola. In tale acconciatura,
il cantiniere Gudyil lo mise di
peso sul più mansueto fra i cavalli che
gli riuscì di trovare, cavalcatura che Gibby
sperimentava per la prima volta in sua vita.
Pur passò il suo torno di rassegna al
<span class="pagenum"><a id="Page_19"></a>[19]</span>
pari degli altri, perchè, gli è anche da
dirsi, il seriffo non credette doverla guardare
tanto per il sottile nell'ispezione del
contingente, fornito da una dama sì affezionata
alla parte reale, come lo era lady Bellenden.
</p>

<p>
Tale si è la cagione che costrinse questa
matrona a mostrarsi in pubblico col corteggio
sol di due servi, cosa di cui avrebbe arrossito
in qualunque altra circostanza; ma
non eravi sagrifizio, compreso quello del
suo amor proprio, al quale non si fosse
ella prestata di buon grado per la causa
della monarchia. Gli è vero ch'ella avea
perduto il marito e due figli nelle guerre
civili, cui dieder luogo quelle stagioni
malaugorose; ma n'ebbe un compenso lusinghiero
oltre ogni dire alla sua vanità.
Allor quando Carlo II attraversava il ponente
della Scozia per marciare incontro a
Cromwell, fermatosi al castello di Tillietudlem,
accettò ivi una colezione; avvenimento
che formava epoca importante ne' fasti
di lady Margherita Bellenden. Quindi
accadea ben di rado che trascorresse un sol
giorno, senza ch'ella trovasse occasione di
citare qualche circostanza della visita,
onde fu onorata dal re, e di rimembrare
come Sua Maestà si degnò baciarla su le
due guance, dimenticando però che il grazioso
sovrano avea conceduto egual favore,
e con maggior intensione, a due avvenenti
<span class="pagenum"><a id="Page_20"></a>[20]</span>
cameriere, che Milady per quel giorno trasformò
in due damigelle d'onore.
</p>

<p>
Un tanto onore, senza dubbio avrebbe
bastato a lady Margherita per farle abbracciare
in perpetuo la parte degli Stuardi;
ma senza di ciò la sua nascita, la sua educazione,
l'odio suo per la fazione opposta,
l'aveano già irrevocabilmente collegata alla
fortuna di questa dinastia, che in quei
giorni avea il sopravvento. Tutta compresa
di gioia in contemplando schierata alla rassegna
una forza militare capace di sostenere
gl'interessi della corona, divorava in segreto
l'amarezza di vedersi abbandonata da una
parte dei suoi vassalli.
</p>

<p>
Avuta in molto onore da tutte le antiche
famiglie della contea, non vi fu capo di esse
presente a quella rassegna che non si
affrettasse di renderle omaggio, nè vi erano
giovani ragguardevoli, che raddirizzandosi
sul proprio palafreno, e fermi sulle loro
staffe non venissero a caracollare dinanzi a
miss Editta per conciliarsene l'attenzione.
Ma tali cure andavano a vuoto. Gli occhi
della giovinetta erano chiusi alle grazie, di
cui pompeggiavano quei cavalieri, come gli
orecchi di lei ai complimenti che le indirigevano,
benchè avessero a tal'uopo spirate
quante cortesi espressioni si trovano ne' romanzi
di La Calprenede, e di Scudery, romanzi
la cui lettura era in grand'uso nel
secolo di cui facciamo menzione: ma scritto
<span class="pagenum"><a id="Page_21"></a>[21]</span>
era nei destini, che miss Bellenden non
conserverebbe la medesima indifferenza nell'andante
corso di quella giornata.
</p>
</div>

<div class="chapter">
<p>
<span class="pagenum"><a id="Page_22"></a>[22]</span>
</p>

<h2><a id="capII"></a>
CAPITOLO II.
</h2>

<div class="poem">
<p>»Il cavalier, cui tolse ogni vigore</p>
<p>»La pesante armadura, alfin stramazza,</p>
<p>»E si trascina seco il corridore.»</p>
<p class="i4"><i>I piaceri della speranza.</i></p>
</div>

<p>
Dopo gli esercizi militari, che vennero eseguiti
quel meglio che poteva aspettarsi da
uomini novizi nell'armi, e da cavalli non
addestrati, molte grida annunziarono aperto
l'arringo per meritare il premio del <i>Pappagallo</i>.
È questo un uccello di legno, ornato
di penne a più colori, che viene collocato
all'estremità d'una picca. Il merito della
gara sta in atterrarlo con un tiro d'archibuso
carico a palla, e tenendosegli ad una
distanza di sessanta passi all'incirca. Il
vincitore porta nel rimanente della giornata
il glorioso titolo di <i>Capitano del Pappagallo</i>,
e vien condotto in trionfo ad una vicina
osteria, ove ha il privilegio di far banchetto
agli emuli stati meno avventurosi di lui.
Avvicinatisi per tanto i competitori al bersaglio,
riportarono chi risa, chi applausi dagli
spettatori, in proporzione di maggiore o
minore destrezza manifestata. Niuno avea
toccato ancora quel simulacro, allorquando
fu veduto accostarsi un giovine in abito
<span class="pagenum"><a id="Page_23"></a>[23]</span>
verde, di fisonomia che si conciliava benevolenza,
e messo con semplicità non disgiunta
da eleganza, cose tutte che ne additavano
non volgare la condizione. Sorse immantinente
un confuso bisbiglio, che non
sarebbe stato così facile il giudicare se fosse
un contrassegno di pubblico favore.
</p>

<p>
»È egli possibile, dicean fra loro alcuni
di que' più zelanti Puritani non venuti che
a proprio malgrado a quell'adunata e nei
cui cuori era più invelenito l'astio contra
la monarchia, è egli possibile, che il figlio
di un tal padre si frammetta in sollazzi sì
riprovevoli?» Altri, ed era questa la maggior
parte, auguravano successo onorevole
al figlio d'un capo antico de' Presbiteriani,
senza perdersi nell'indagare se gli convenisse
o no disputare un tal premio.
</p>

<p>
I voti di questi furono esauditi, perchè
il giovane mandò a terra il pappagallo in
mezzo ad applausi pressocchè universali.
Ma il trionfo di lui non era tuttavia assicurato
perchè in prima facea mestieri, si
avventurassero allo stesso cimento tutti quelli
che non avevano per anche scaricato il
proprio archibuso. Collocato nuovamente
sulla picca il finto augello, due altri concorrenti
pervennero ad abbatterlo. L'un d'essi
apparteneva evidentemente all'infima classe,
avvolto in grande mantello, e studiosissimo
di nascondere il volto con esso. L'altro era
un giovin signore, che terminata la rassegna
<span class="pagenum"><a id="Page_24"></a>[24]</span>
non si era mai dipartito dal fianco di lady
Margherita e di miss Bellenden. Avendo
la prima d'esse manifestato rincrescimento
che non si presentasse a quella gara verun
campione chiaro per fasti gentilizi, lord
Evandale prese il primo archibuso che gli
si offerse ed a sua volta atterrò il pappagallo.
</p>

<p>
Niun'altro essendosi offerto a contendere
il premio, s'aperse novellamente la lizza
fra i tre rivali felici, il che avvivò vieppiù
la curiosità dei circostanti. La pesante carrozza
del duca venne, non senza difficoltà
posta in moto, ed avvicinata al luogo che
serviva d'arena a que' lottatori. Le signore
si posero in cerchio a qualche distanza, e
gli occhi d'ognuno fisavansi su i concorrenti,
e sulla meta proposta alla loro bravura.
</p>

<p>
Il caso che doveva risolvere quale degli
emuli avrebbe la preferenza del tiro, favorì
il giovine contadino, che voltosi all'altro
vestito di verde: »In coscienza mia, gli
disse, sig. Enrico, se ci trovassimo in tutt'altra
circostanza mi studierei di fallire il
bersaglio per lasciare a voi questo onore,
ma Ienny Dennison sta osservandoci, e non
posso dispensarmi dal fare tutto quel meglio
che so.»
</p>

<p>
L'effetto però non corrispose al buon
desiderio del villanello, e solamente la palla
uscita del suo archibuso trascorse rasente sì
al pappagallo, che ne portò via alcune penne.
<span class="pagenum"><a id="Page_25"></a>[25]</span>
Immantinente abbassando gli occhi, e come
uom che tema di esser riconosciuto, si ritirò.
</p>

<p>
Venne la sua volta al giovane dall'abito
verde, che avvicinatosi atterrò nuovamente
il pappagallo, onde più numerosi e forti
applausi gli derivarono dal mezzo di quella
folla. »Egli è veramente figlio di suo padre.
Viva la buona causa in eterno.»
</p>

<p>
I Reali in udir tali esclamazioni aggrottavan
le ciglia, ma preser coraggio in veggendo
lo stesso buon successo ottenersi da
lord Evandale.
</p>

<p>
Allora Enrico montando a cavallo, e
avuta cura di ben assicurarne la sella, si
diede al galoppo, e passando innanzi al bersaglio
trasse e lo abbattè per la terza volta.
Tutti quelli che stavano intorno a lord Evandale
gli dipinsero la condotta tenuta
dall'altro siccome una innovazione alle antiche
consuetudini, nè quindi esservi alcun
obbligo d'imitarla. Diverso però d'avviso
il giovane cavaliere, volle seguir l'esempio
additatogli dal competitore; ma intanto che
egli scaricava l'arme mancò un piede al suo
cavallo, onde la palla non giunse allo scopo.
</p>

<p>
Se prima meritò lodi dovute alla sua
destrezza il giovine vestito di verde, in quel
momento si fece ammirar per cortesia; poichè
movendo verso lord Evandale, gli manifestò
le proprie intenzioni, di non vantaggiare
di un caso accaduto a Milord per
<span class="pagenum"><a id="Page_26"></a>[26]</span>
colpa del suo cavallo, e gli propose un secondo
cimento a piedi.
</p>

<p>
»Lo accetterei più volentieri a cavallo,
se al pari di voi avessi un palafreno bene
addestrato.»
</p>

<p>
»Volete voi farmi l'onor di salirvi e di
prestare a me il vostro?» rispose il giovine.
</p>

<p>
Lord Evandale vergognava quasi di accettare
simile offerta, che gli avrebbe scemato
il merito della vittoria, quando anche
l'avesse riportata. Per altra parte desiderava
ricuperare la fama della propria bravura.
Rispose quindi al cortese emulo, cedergli
ei di buon grado la gloria della giornata,
su di cui avea dimessa qualsisia pretensione,
ma accettar volentieri il partito d'un
nuovo cimento, cui s'avvierebbero, ciascun
ad onore della sovrana del proprio cuore.
</p>

<p>
Così favellando, lanciò uno sguardo appassionato
sopra miss Bellenden, e porta la
tradizione, che gli sguardi del giovine antagonista
prendessero la stessa dirittura. Ma
la conchiusione di questa ultima prova non
fu diversa dalla precedente. Lord Evandale,
lungi dal mostrare quella gelosia, che suol
essere l'appannaggio delle picciole anime, si
congratulò egli stesso col suo vincitore. »Vi
ringrazio, gli disse, d'aver restituito nella
buona opinione ch'io n'ebbi il mio palafreno.
Stava per dargli colpa di quanto mal
mi tornò; vedo ora di non dovere accusar
che me stesso.» Dette le quali cose, rimontò
a cavallo allontanandosi dall'assemblea.
</p>

<p>
<span class="pagenum"><a id="Page_27"></a>[27]</span>
Giusta il costume, solito in tai circostanze,
coloro stessi che erano propensi a lord
Evandale, divennero larghi d'applausi al
suo fortunato rivale, verso di cui finalmente
l'intera attenzione de' circostanti fu volta.
</p>

<p>
»Chi è egli? come si chiama?» si domandavano
l'uno all'altro coloro che nol
conoscevano. Ma il suo nome non rimase
ignoto gran tempo; e appena si seppe appartenere
egli a tal'ordine di società, cui
le alte persone poteano usare riguardi senza
troppo abbassarsi, quattro amici del duca
vennero invitandolo a presentarsegli innanzi.
Nell'andar con essi che il colmavano di congratulazioni
ed attraversando la folla, si trovò
un istante rimpetto a lady Bellenden. Le
guance gli si tinsero d'un vermiglio più
carico nel salutare miss Editta, la quale
non arrossì meno di lui nel restituirgli il
saluto.
</p>

<p>
»Voi dunque conoscete quel giovine?»
disse lady Margherita alla nipote.
</p>

<p>
»Io..... sì..... L'ho veduto in casa di
mio zio, e..... anche in altri luoghi.....
qualche volta..... a caso.»
</p>

<p>
»Il suo cognome, a quanto ascolto è
Milnwood.»
</p>

<p>
»Sì: (soggiunse allora sir Gilbert Cleugh
che stava a cavallo presso lady Margherita).
Egli è figlio del defunto colonnello Morton
di Milnwood, che alla giornata di Dunbar
comandava un reggimento di cavalleria in
difesa del re.»
</p>

<p>
<span class="pagenum"><a id="Page_28"></a>[28]</span>
»E che ha combattuto contro di lui nelle
giornate di Marston-Moor e di Philiphaugh
(soggiunse lady Margherita, mettendo un
caricato sospiro): fu in quest'ultima battaglia
che mio marito perdè la vita».
</p>

<p>
»La vostra memoria vi serve bene, o
Milady, ma in questo momento è meglio
dimenticare il passato.»
</p>

<p>
»Non se ne dovea però dimenticare quel
giovine, sir Gilbert! e avrebbe fatto bene
a non mettersi nella società di persone, alle
quali il suo nome può destare sgradevoli
rimembranze.»
</p>

<p>
»Ma non pensate, o Milady, ch'è qui,
perchè il dovere vel chiama? egli fa parte
del contingente prescritto a suo zio. Vorrei
bene che il mio contingente fosse composto
di giovani pari a lui.»
</p>

<p>
»Lo zio di questo Milnwood, sarà mi
figuro un presbiteriano, come lo è stato
lungo tempo suo padre!»
</p>

<p>
»Lo zio di questo Milnwood non è altra
cosa se non se un vecchio avaro, che per
una moneta d'oro cambierebbe d'opinioni
politiche tutti i giorni. Anzi sarebbe una
quistione difficile da risolvere, s'egli abbia
mandato il nipote per una conseguenza
delle presenti sue massime, o per timore
di pagare un'ammenda. Io direi pel secondo
motivo. Ma comunque siasi è stata per quel
giovane una circostanza felice onde sottrarsi
un dì almeno alla noia di stare in quel
<span class="pagenum"><a id="Page_29"></a>[29]</span>
vecchio castello di Milnwood, ove non vede
altra compagnia fuor di quella d'un zio
ipocondriaco e d'una vecchia donna di casa.»
</p>

<p>
»Sapete voi a quanti uomini ammonti
il contingente di cui è tassata la terra di
Milnwood?»
</p>

<p>
»A quattro cavalieri armati di tutto
punto.»
</p>

<p>
»La signoria di Tillietudlem (soggiunse
lady Margherita, rizzandosi con aria di dignità)
ne ha sempre forniti dodici, e spesse
volte lo zelo de' proprietarj ha triplicato
un tal numero. Mi ricordo che sua maestà,
il re Carlo II, quando mi fece l'onore di
accettare una colezione in mia casa, s'informò
d'una maniera affatto particolare...»
</p>

<p>
»La carrozza del duca s'incammina, o
Milady (s'affrettò ad interromperla sir Gilbert,
partecipando in quel momento del
brivido che prendea tutti gli amici di lady
Margherita ogni qualvolta le correva alla
lingua quella benedetta visita del re a Tillietudlem)
ell'è ora di prendere il luogo
che vi compete fra le persone del corteggio.
Mi permetterete di scortarvi sino a casa
vostra? Perchè diverse bande di Presbiteriani
sono sparse per la campagna e si dice
che insultino i Reali.»
</p>

<p>
»Vi ringrazio, sir Gilbert, rispose lady
Bellenden; ma la scorta de' miei lancieri ne
protegge abbastanza. Piuttosto vorreste avere
<span class="pagenum"><a id="Page_30"></a>[30]</span>
la compiacenza di dire ad Harrison che faccia
marciar più presto la sua brigata? Par
che accompagni un funerale!»
</p>

<p>
Harrison tenea le sue buone ragioni per
non credere troppo salutare un tal ordine,
ma lo aveva ricevuto, e gli fu forza adempirlo.
Si mise dunque ad un leggiero galoppo,
seguito dal bellicoso cantiniere, il
quale sul suo palafreno, stavasi in atteggiamento
d'uomo che avea militato sotto Montrose,
e pompeggiava d'una fierezza fatta
in esso maggior dai fumi dell'acquavite,
chè la sua parte ne aveva egli tracannata
tra una fazione e l'altra, or facendo brindisi
al re, or bevendo all'esterminio di
tutti i Presbiteriani. Sfortunatamente questa
dose di refrigerio un po' caricata lo fe' dimentico
di tener l'occhio sopra Gibby che gli
stava a fianco, e a cui per lo innanzi fu
soccorrevole di avvenimenti, risparmiandogli
molti sinistri incontri che facea temere la
goffaggine del guardiano dell'oche, trasformato
in armigero. Appena il cavallo di
questo tapino ebbe preso il galoppo, sentì
la molestia degli stivaloni che gli battevano
aspramente i fianchi, tanto più perchè i
ridetti stivali erano armati di buoni speroni
le cui punture misero finalmente a tal prova
la pazienza della povera bestia, che tolta
la mano al cavaliere, lo trasse fuor delle
file, e ben presto lo portò ad urtare nella
<span class="pagenum"><a id="Page_31"></a>[31]</span>
enorme carrozza del duca, avvenimento di
cui non poco risero le circostanti brigate.
</p>

<p>
Il nostro Gibby, poco avvezzo a scosse
di simil natura, erasi attaccato colle mani
alla criniera del cavallo, talchè vi era, può
dirsi, coricato sopra, positura che diede una
situazione quasi orizzontale alla picca, di
cui non sapea più di essere armato, e la
quale sporgea in tal dirittura fuor della
testa del corridore. Quest'arme così collocata
stava dunque per entrar nella carrozza fracassando
i cristalli ed una portiera, allorchè
le acute grida delle persone di dentro,
portaron nuovo spavento al palafreno, che
con un ultimo sbalzo fe' perder l'arcione
al mal'abile cavaliere, gettato di lì a pochi
passi sull'erba.
</p>

<p>
Il peggio di tutto si fu che giugneva a
quella volta lady Bellenden, la quale ignorava
tuttavia essere un de' suoi guerrieri
quel gramo, che facea tal mostra di sè all'adunata;
e giugneva Milady in quell'istante
che avendo costui perduto l'elmo
per la forza della caduta, ella dovè ravvisare
nello scavallato armigero il suo custode dei
polli, Guddy; metamorfosi di cui nessuno
l'aveva innanzi avvertita. L'intendente e
il cantiniere ben si sfiatavano a spiegarle i
motivi che rendettero necessario un tale
espediente, ma non quindi ne calmarono
lo sdegno. Ella si tolse di lì imprecando
contra gli audaci che osavano ridere sopra
<span class="pagenum"><a id="Page_32"></a>[32]</span>
sventura accaduta a uno de' suoi lancieri,
e ardente d'ira, e giurando vendicarsi in
modo esemplare contra il refrattario giardiniere
che l'aveva avventurata ad affronto
sì rilevante.
</p>
</div>

<div class="chapter">
<p>
<span class="pagenum"><a id="Page_33"></a>[33]</span>
</p>

<h2><a id="capIII"></a>
CAPITOLO III.
</h2>

<div class="poem">
<p>»Correa le fiere colla piva, e il vanto</p>
<p>»Di piacer sempre ottenne. Ov'è a' dì nostri</p>
<p>»Canterina che dir possa cotanto?</p>
</div>

<p>
Separatasi quella calca, le persone di cui
era composta, nell'andare a casa, facean
serbo nelle proprie menti della catastrofe
avvenuta al povero Gibby per trarne il lor
passatempo della serata; ma i competitori
del <i>Pappagallo</i>, postisi la maggior parte
attorno al giovine Milnwood, gli fecero corteggio
accompagnandolo in trionfo, com'era
l'uso, alla più rinomata fra le osterie della
vicina città, ove si dovevano imbriacare a
spese del vincitore.
</p>

<p>
A capo della cavalcata marciava Niel, il
più famoso suonatore di cornamusa che si
trovasse in que' dintorni, sfoggiandola col
suo strumento ornato di più nastri, che non
avrebbero bisognato a mettere in pompa sei
sgualdrinelle di quel villaggio. Era costui
grande, gagliardo, magro, secco, montato su
due trampali, e con tale sua abilità fattosi
ricco d'un campo non men esteso d'un <i>acro</i>.
E, mercè questo suo merito, era pure stato
promosso alla rilevante carica di suonatore
di cornamusa della città, impiego che gli
fruttava tutti gli anni un abito nuovo a titolo
di salario, ed altre prerogative, tra le
<span class="pagenum"><a id="Page_34"></a>[34]</span>
quali la speranza di ottenere dal sindaco
annuale, all'atto che veniva eletto, la mancia
d'un dollaro, semprechè però questo
rispettabile magistrato avesse volontà e potere
di fare tale spesa. All'aprirsi d'ogni primavera
godeva in oltre del privilegio di andare
a dar serenate alla porta di tutte le
case le più cospicue della città, ottenendone
un compenso in birra o in granaglie.
</p>

<p>
A sì preziosi vantaggi il nostro Niel aveva
saputo accoppiarne un altro non dispregevole;
poichè ebbe il segreto di conquistare il cuore
e d'ottenere la mano d'una vedova, padrona
della principale osteria di quella piccola
città, nel cui circondario ei dava fiato alla
sua piva. Il primo marito di cotesta donna
era un rigido presbiteriano, onde per vero
dire i più teneri di questa setta gravemente
si scandalizzarono, che ad uom sì virtuoso
ella avesse dato per successore un ciurmadore,
sol dedito a studj mondani. Ma siccome non
v'era chi al pari di lei vendesse buona birra
in tutta la città, o chi men di lei battezzasse
l'acquavite, serbossi in fama, e la sua casa
divenne ospizio di tutte le fazioni diverse.
Aggiungasi che l'indole del nuovo marito
era oltre ogni dire maneggevole, ed avea la
sapienza di governare il timone della sua
barchetta con tanto ingegno che le ondate
delle sette non giugnessero ad affondarla.
Sempre d'allegro umore, fornito d'una buona
dose di accorgimento e malizia, e pensando
<span class="pagenum"><a id="Page_35"></a>[35]</span>
sopra tutte le cose al proprio interesse, non
si prendea grande fastidio delle dispute che
dilaceravano la chiesa e il governo. Ma più
adeguatamente faremo noto al leggitore il
temperamento del nostro ostiere suonatore
col presentargli un abbozzo delle istruzioni,
che tornando a casa egli diede alla sua figlia
Jenny, intantochè la turba de' confratelli
del <i>Pappagallo</i> sedeasi intorno ad una grande
tavola, che teneva il mezzo della sala
principale dell'osteria. Jenny toccava il suo
anno decimosettimo, nè erano anche tre mesi
dacchè la madre di lei aveva abbandonata
la casa per trasferirsi, o a parlare più aggiustatamente,
per essere trasferita in quel tranquillo
soggiorno, d'onde nessuno è per anche
tornato addietro. Jenny adunque incominciava
a tener luogo della madre nel dar
opera a quegli ufizi, che con tanta lode
adempiea la defunta.
</p>

<p>
»Jenny! (le diceva Niel, tantochè la
giovinetta lo aiutava a sbarazzarsi della sua
cornamusa); Questo, come vedi, è un giorno
che ne conduce molti avventori. Ti stia sempre
dinanzi agli occhi l'esempio della tua
povera madre. Ella era affabile e cortese
con tutto il mondo, e co' piccoli e coi grandi,
e co' Presbiteriani e co' Reali. Qualunque
cosa domandi il sig. Enrico Milnwood, abbi
cura che gli venga fornita: farà molta spesa,
ne son sicuro. Capitano del <i>Pappagallo</i>,
non vorrà stogliersi dalle vecchie usanze.
<span class="pagenum"><a id="Page_36"></a>[36]</span>
Forse non pagherà; anzi lo prevedo che non
pagherà, perchè ha un vecchio zio che tiene
stretti assai assai i cordoni della sua borsa.
Ma ciò non ti dia fastidio; saprò ben io
cavar denari da quel vecchio avaro, col farlo
arrossir d'un tal debito — Quel che vedi là
è il nostro ministro spirituale che giuoca ai
dadi col tenente Graham; sii civile e manierosa
verso di tutti. Ne' tempi in cui viviamo
è buona cosa l'aver amici e fra le
<i>sottane nere</i> e fra gli <i>abiti rossi</i>. — Se i dragoni
gridano per aver birra, non conviene
lasciarsene chieder due volte. È vero che
non pagano sempre, ma viene il momento
che pagano. Tu sta' attenta a notare tutto
quello che prendono. — Ah! ah! ecco là il
sergente Bothwell! scommetto che non van
via di tavola prima d'essersi bevute le dieci
lire di Scozia, prezzo della vacca che mi
vendettero.»
</p>

<p>
»Ma padre mio! soggiunse Jenny, vi è
chi pretende che abbiano tolta questa vacca
ad una povera donna, unicamente perchè
nella trascorsa domenica era stata ad ascoltare
un ministro presbiteriano che predicava
in mezzo d'un campo.»
</p>

<p>
»Tu sei sciocca! le disse il padre, abbiam
noi forse bisogno di sapere d'onde venga
il bestiame che ne viene venduto? Ci pensi
la coscienza de' venditori! — Ma Jenny! fa
attenzione a quell'uomo che ha l'aria cupa
e accigliata, e sta seduto solo ad una tavola
<span class="pagenum"><a id="Page_37"></a>[37]</span>
volgendo le spalle a tutti, quasi avesse paura
d'essere riconosciuto.»
</p>

<p>
»Egli è arrivato poc'anzi, rispose Jenny,
sopra un cavallo tutto coperto di spuma e
sudore, e credo che solamente, per dargli
tempo di riposare, siasi fermato nella nostra
osteria.»
</p>

<p>
»Ciò a noi poco importa. È però verissimo,
ora ci penso, che gli ho veduto fare
un moto come di sorpresa quando entrarono
qui gli <i>abiti rossi</i>. Dagli quel che domanda,
ma astienti dal farlo ciarlare che potresti
eccitare l'attenzion de' soldati sopra di lui.
Unicamente, se volesse dormire qui, non
gli assegnare una stanza a parte, affinchè
se fosse mai che la giustizia il cercasse,
non venga detto che noi volevamo nasconderlo. — Quanto
a te, Jenny, te lo ripeto,
sii cortese con tutto il mondo. Non ti mettere
fastidio delle cose che qualche giovanotto
potesse dirti. Nella nostra condizione fa
d'uopo sapere ascoltar tutto, e la tua brava
madre avea ad ognora pronta la sua risposta
per le rime. Non permettere però che si
prendano libertà colle mani, e se t'abbattessi
in qualche sfacciato, non indugiare a
chiamarmi. — Quando la birra incomincerà
a fermentare nelle teste dei bevitori, osserverai
che si mettono a parlare del governo
e della chiesa; poi si riscaldano, poi attaccano
briga. Lasciali fare, Jenny! Non v'è
<span class="pagenum"><a id="Page_38"></a>[38]</span>
alcuna cosa che dia tanta sete come la collera:
più litigheranno, più beveranno. Allora
però sarà bene che tu metta in giro la
mezza birra, bevanda rinfrescativa per essi,
e già non se ne accorgeranno.»
</p>

<p>
»Ma, e se venissero alle mani com'è
accaduto da poco tempo, non dovrò venire
ad avvertirvi?»
</p>

<p>
»Non far mai simile pazzia! Chi vuol
frammettersi nelle baruffe, ne ha spesso
mercede di botte. Se son soldati che sguainino
la sciabola, chiama la guardia. Se
dei nostri, che dessero di mano alla paletta
e alle molle da fuoco, manda ad avvertire
il bailo e le guardie di polizia; ma non
incomodarmi. Sono dilombato a furia di
perdere il fiato tutt'oggi, e voglio desinare
in santa pace. — Oh osserva! il signore... cioè
l'ex-signore di Lickiput, che mangia una
aringa affumata e beve una foglietta di
mezza birra. Tiralo per la manica, e digli
che lo prego venire a pranzo con me. In
altri tempi fu un buon avventore, e non
gli mancano che i modi per esserlo tuttavia.
Beve ancora volentieri come quando era
ricco. Se vedi qualche povero diavolo, privo
di denaro, e che abbia bisogno di bere per
una volta, dagli un bicchiere di birra: è
una piccola spesa e serve a far buona riputazione
al negozio. — Da brava la mia
figliuola! fa che tutti sieno contenti di te.
Ma prima d'ogni altra cosa imbandisci il
<span class="pagenum"><a id="Page_39"></a>[39]</span>
mio desinare, e portami due boccali di
buona birra, e una misura d'acquavite.»
</p>

<p>
Dopo avere in tal guisa date le opportune
istruzioni al suo primo ministro, Niel e
l'ex-signore, cui in allora non parea vero
d'essere commensale dell'ostiere, entrarono
in un gabinetto appartato per passare insieme
tranquillamente quanto rimanea di
serata.
</p>

<p>
Vedeasi in quel momento gran moto nella
gala cui presedeva Jenny. I cavalieri del
<i>Pappagallo</i> aveano già portato il brindisi
al lor capitano, il quale nel pensare a sè
prendeasi parimente a cuore che nulla
mancasse ai suoi convitati. Ma a poco a
poco il numero di questi diminuiva, e i
cinque o sei che rimanevano ancora, incominciavano
a pensare alla ritirata, cosa che
il giovine Milnwood aspettava con molta
impazienza.
</p>

<p>
Stavano ad un'altra tavola poco distante
da questa il sergente e il caporale, de' quali
Niel aveva parlato, e che appartenevano al
reggimento delle guardie di Claverhouse;
reggimento instituito a un dipresso alla
foggia de' moschettieri di Francia, i quali
allorchè uscivano del lor corpo, venivano
posti come ufiziali in altri reggimenti. Vi
erano giovani spettanti a buone famiglie,
circostanza onde superbivano gl'individui del
corpo medesimo, e crescevano in quel tuono
d'arroganza ch'era in essi caratteristico.
<span class="pagenum"><a id="Page_40"></a>[40]</span>
Il sergente or menzionato offeriva una segnalata
prova di ciò.
</p>

<p>
Egli era generalmente conosciuto nel proprio
corpo sotto il nome di Bothwell, ma il suo
nome di nascita era Francesco Stuardo. Discendea
in retta linea da Francesco Stuardo,
conte di Bothwell, rinomato per lo spirito
suo turbolento, e per la parte presa da lui a
tutte le querele che avendo funestato il regno
di Giacomo VI re di Scozia, fruttarono allo
stesso conte l'esilio, in cui terminò fra lo
squallore dell'indigenza i suoi giorni. Il
pronipote di questo, dopo avere servito
come semplice soldato ne' paesi stranieri e
nella Inghilterra, e dopo essere soggiaciuto
a tutte le vicissitudini della fortuna, si
vide costretto a contentarsi d'un grado di
sergente nel reggimento delle guardie; nè
gli giovò a trovare maggiori riguardi l'appartenere
egli stesso alla famiglia reale,
perchè il padre di Francesco Stuardo era
figlio naturale di Giacomo VI. Una forza
di corpo, in esso più che ordinaria, molta
destrezza nel maneggio dell'armi, e la circostanza
rilevante della sua nascita, gli
aveano per vero dire conciliato l'animo degli
ufiziali, ma l'indole sua naturale corrispondeva
molto alla licenza e alla brutalità
degli altri suoi compagni, che dalla
consuetudine di far pagare le ammende e
le tasse imposte su i Presbiteriani refrattari
si erano formati un animo propenso
<span class="pagenum"><a id="Page_41"></a>[41]</span>
all'oppressione e alla tirannide. Essi erano
sì fattamente avvezzi ad incaricarsi di tali
odievoli spedizioni, che credevano a sè lecita
qualunque azione, nè conosceano altre
leggi fuorchè gli ordini de' loro capi.
In qualsivoglia impresa di tal natura, Bothwell
fu sempre il primo a segnalarsi.
</p>

<p>
Se non lo avesse rattenuto un riguardo
di rispetto verso il suo capitano, che in
quella sala medesima giuocava ai dadi col
ministro ecclesiastico, egli è probabile che
non sarebbe rimasto sì lungo tempo senza
farne alcuna delle sue; ma appena Graham
si fu tolto di lì, non tardò Bothwell a
sturbar la pace del rimanente di quell'assemblea,
e a dare a divedere com'ei la
sprezzasse.
</p>

<p>
»Holliday (disse volgendosi a un dragone
venuto a sedersi presso la tavola ove
stava Bothwell) non è cosa da trasecolare
che questi sbarbatelli abbian qui passata a
sbevazzare tutta la sera senza curarsi, nemmeno
per immaginazione, di portare un
brindisi ad onore del re.»
</p>

<p>
»V'ingannate! ho udito io l'<i>abito verde</i>,
quando ha proposto agli altri di bere ad
onore di sua maestà.»
</p>

<p>
»Sarà. Ebbene dunque! che bevano ora
alla salute dell'arcivescovo di S. Andrea!»
</p>

<p>
»Ottima idea! soggiunse Inglis, e se
qualcheduno ricusa, lo condurremo al corpo
di guardia, e fattolo cavalcare il cavallo
<span class="pagenum"><a id="Page_42"></a>[42]</span>
di legno, gli attaccheremo a ciascun piede
una dozzina di carabine per tenervelo in
equilibrio.»
</p>

<p>
»Bravo! riprese a dire Bothwell. Anzi,
per procedere con buon ordine, voglio cominciare
il mio invito da quel mingherlino,
vera faccia da forca che innamora,
postosi là solo in un angolo, come se credesse
appestati tutti gli altri della compagnia.»
</p>

<p>
Alzatosi immantinente, e postosi la sua
sciabola sotto al braccio per proteggere la prepotenza
che ei meditava, si collocò rimpetto
allo straniero che Niel avea sospettato essere
un Presbiteriano refrattario, ed assumendo
il tuono d'un predicatore Puritano: »Mio
caro fratello, gli disse, ho una piccola
istanza da presentarvi, ed è di empire il
bicchier vostro di questa bevanda, che i
profani chiamano <i>acquavite</i> e votarlo alla
salute dell'arcivescovo di sant'Andrea, il
degno primate di Scozia.»
</p>

<p>
Ciascuno stava impaziente della risposta
che avrebbe data lo straniero. I lineamenti
scabri e feroci di cotesto uomo; l'espressione
torva de' suoi occhi, il vigor di nervi
e di muscoli che al sol guardarlo manifestava,
annunziavano in lui un uomo poco
propenso a prestarsi agli scherzi, e molto
meno a soffrire impunemente un insulto.
</p>

<p>
»E, se non faccio ragione alla vostra
audacissima istanza, gli disse guardandolo
di traverso, che cosa ne seguirà?»
</p>

<p>
<span class="pagenum"><a id="Page_43"></a>[43]</span>
»Ne seguirà, mio amatissimo; che per
la salute dell'anima tua ti darò alcuni
buffetti sul naso, piattonate sulla schiena
quante ne potrai sopportare, e ti taglierò
in appresso le orecchie.»
</p>

<p>
»Davvero? (disse lo straniero colmando
la sua tazza). Beviamo dunque (soggiunse
indi con ironico tuono, e componendo ad
espressione affatto singolare la propria fisonomia).
Porto un brindisi all'arcivescovo
di sant'Andrea, ben meritevole della sede
che occupa in tal momento. Possano tutti
i prelati della Scozia ottenere al par di lui
sollecito guiderdone, conforme ai lor meriti!»
</p>

<p>
»Ebbene! disse Holliday in aria di trionfo,
ha ubbidito.»
</p>

<p>
»Nelle frasi del brindisi, soggiunse Bothwell,
v'è qualche cosa che non mi garba;
non so bene ciò che siasi inteso dire questo
cane di Puritano.»
</p>

<p>
»Signori, si fece udire in allora Morton
Milnwood, che incominciò ad impazientirsi
della costoro insolenza. Noi siam qui tutti
fedeli sudditi del re, e abbiamo diritto a
sperare che non verremo d'ora innanzi
frastornati con propositi di tal natura.»
</p>

<p>
Stava Bothwell per rispondergli con qualche
nuova impertinenza, ma Holliday gli
rammentò sotto voce, come la truppa avesse
ricevute istruzioni le più precise di non insultare
veruno di coloro, che conformandosi
<span class="pagenum"><a id="Page_44"></a>[44]</span>
agli ordini del Consiglio si fossero presentati
alla rassegna. Non potè nondimeno
Bothwell ristarsi tanto da non fissare in
volto Morton e dal dirgli:
</p>

<p>
»Avete ragione, Sig. Capitano, non voglio
turbare il vostro regno, che finisce,
credo, alla prossima mezzanotte. Non è
per altro da ridere, Holliday, soggiunse
indi volgendosi al camerata, che questi
borghesi facciano tanto gli smargiassi per
sapere tirare a segno? Non v'è donna o
fanciullo, che addestrandosi a tale virtù
sole ventiquattr'ore non ne facesse altrettanto.
Se il Sig. Capitano <i>Pappagallo</i>, o
alcuno del suo battaglione, volessero solamente
provarsi colla sciabola o colla spada
a disputar meco al primo sangue una moneta
d'oro, tanto non ci sarebbe male! ma
tutta questa gente (e dicendo ciò urtava
col piede nella punta della spada di Morton)
portano armi che non ardirebbero di
toccare. Però!... se gli piacesse anche lottar
meco a' pugni, la faccenda sarebbe per
me indifferente.»
</p>

<p>
Venuta a stremo la pazienza di Morton,
si alzò, e dopo avere lanciato un torvo
guardo sopra Bothwell, mettea già mano
alla spada, allorchè lo straniero si pose fra
essi.
</p>

<p>
»Un momento! diss'egli a Morton. Io
fui il primo insultato, e a nome della buona
causa, intendo terminar io tale contesa.»
<span class="pagenum"><a id="Page_45"></a>[45]</span>
Poi voltosi a Bothwell: »Voi parlate di
battervi a' pugni; volete lottare contro di
me?»
</p>

<p>
»Volentieri, eletto figlio, replicò Bothwell:
ma tu non tarderai a baciare la terra.»
</p>

<p>
»La mia forza deriva da lui che ne è
la sorgente, disse quest'uomo, cui il fervor
di setta cresceva coraggio. Tu stai per
servire d'esempio ai celiatori di cattiva
scuola.»
</p>

<p>
In un istante ciascun de' due ebbe levati
gli abiti; e si fece attorno ad essi il restante
della brigata. Il vantaggio sulle prime
parea del sergente, ma scorgevasi ad
un tempo che questi avea spiegata tutta
intera la sua gagliardia, mentre l'antagonista
si mostrava economo della propria.
Finalmente lo straniero, giunto a stringere
fortemente Bothwell, lo alzò da terra, buttandolo
indi con sì mal colpo sul pavimento,
che vi rimase sbalordito per qualche
minuto.
</p>

<p>
»Voi avete ucciso il mio sergente, sclamò
Inglis, sfoderando la sciabola, e me ne
darete soddisfazione.»
</p>

<p>
»Adagio! entrò di mezzo Morton, tutto
è proceduto giusta le regole, e il vostro camerata
ha trovato quel che cercava.»
</p>

<p>
»Gli è vero, disse Bothwell, alzandosi
allora da terra. Inglis, rimettete nel fodero
il vostro arnese. Non mi sarei mai creduto
<span class="pagenum"><a id="Page_46"></a>[46]</span>
che un sergente del reggimento delle guardie
fosse gettato sul pavimento d'una miserabile
bettola da un cialtrone di Puritano!»
indi stringendo con forza la mano
allo straniero: »amico, gli disse, ci troveremo
qualch'altra volta, e giuocheremo
giuoco più serio.»
</p>

<p>
»E quando questa <i>qualche volta</i> verrà
(rispose lo straniero stringendogli parimente
e colla stessa forza la mano) vi prometto
che se giungo a rinversarvi, non vi alzerete
da terra sì facilmente.»
</p>

<p>
»A maraviglia! rispose Bothwell. Se tu
sei un Puritano, non manchi almeno nè di
forza nè di coraggio! Ti auguro ogni sorte
di felicità; ma se mi credi, spacciati da questo
luogo prima che il nostro ufiziale venga
qui in ronda, perchè egli ha fatto arrestare
più d'un furfante che avea cera meno
sospetta della tua.»
</p>

<p>
Convien credere che tale avvertimento
non sembrasse da disprezzarsi allo straniero
poichè pagò il suo conto; e correndo alla
scuderia, sellò egli stesso il proprio cavallo,
e immantinente vi montò sopra. Nell'uscire
si scontrò in Morton, che si congedava dai
compagni in atto egli pur di partire.
</p>

<p>
»Mi trasferisco alla volta di Milnwood
gli diss'egli; volete permettere ch'io profitti
della vostra compagnia lungo il cammino?»
</p>

<p>
<span class="pagenum"><a id="Page_47"></a>[47]</span>
»Volentieri!» rispose Morton, benchè
trovasse nella fisonomia dell'offertosegli compagno
di viaggio qualche cosa che infinitamente
spiacevagli.
</p>

<p>
Intanto che essi proseguivano per la
loro strada, si udì dalla parte della piccola
città d'onde uscivano strepitar di tamburi
e squillar di trombe, che chiamava a
raccolta la compagnia del reggimento delle
guardie postavi in guernigione, la quale
ben presto si trovò schierata sulla piazza
del mercato. Il tenente Graham entrò nell'osteria
di Niel accompagnato dal sindaco
della città. »Ebbene! Bothwell, esclamò,
non avete udito la chiamata? Perchè siete
ancor qui?»
</p>

<p>
»Egli stava per tornare a quartiere, o mio
tenente, disse Holliday; ma ha fatto or ora
una mala caduta.»
</p>

<p>
»In una lite senz'altro! soggiunse Graham.
Bothwell, se trascurate così il dovere,
il vostro sangue reale non vi esenterà dai
gastighi.»
</p>

<p>
»E come ho io trascurato i doveri?»
</p>

<p>
»Voi dovevate trovarvi in quartiere al
primo suon di tamburo. La carrozza dell'arcivescovo
di Sant'Andrea è stata fermata
questa mattina da una masnada di ribelli
Puritani, che lo hanno assassinato presso la
città della sua diocesi. Vi è una taglia
di cento zecchini a favore di chiunque
<span class="pagenum"><a id="Page_48"></a>[48]</span>
arresterà uno degli uccisori di questo prelato.
</p>

<p>
»Corpo del demonio! sclamò Bothwell.
Il brindisi!... quell'aria misteriosa!... Intendo
ora quel che voleva dire! Ah! perchè
non l'abbiamo arrestato subito? A cavallo,
Holliday, a cavallo! — Mio tenente,
un di questi assassini non sarebbe già un
uomo nerboruto all'aspetto, che ha un naso
a becco di falcone?...»
</p>

<p>
»Un momento! disse Graham. Ho qui i
connotati di tutti costoro. Leggiamo. <i>Haxton
di Rathillet, grande, magro, capelli
neri</i>...»
</p>

<p>
»No; non è il mio uomo» interruppe
Bothwell.
</p>

<p>
»<i>Iohn Balfour di Burley, mezzana statura,
naso aquilino, sguardo feroce, capelli
rossi</i>....»
</p>

<p>
»È desso, è desso!» sclamò Bothwell.
Intanto Graham continuava la sua lettura
<i>montato sopra un cavallo nero di grande
criniera</i>....»
</p>

<p>
»Non occorr'altro! Non è un quarto
d'ora che costui era qui.»
</p>

<p>
Alcune nuove informazioni terminarono
alfin di convincerli, che quel sì misterioso
straniero era di fatto Balfour da Burley,
capo della banda di assassini, che mossi da
furore presbiteriano, uccisero l'infelice primate
di Scozia. Avendolo incontrato a caso,
<span class="pagenum"><a id="Page_49"></a>[49]</span>
il fanatismo li persuase essere questa una
vittima che la Provvidenza abbandonava nelle
loro mani, onde a sangue freddo lo trucidarono.
</p>

<p>
»A cavallo, amici miei! lesti a cavallo!
sclamò Graham. Inseguiamo l'assassino. La
testa di costui vale quant'oro ella pesa.»
</p>
</div>

<div class="chapter">
<p>
<span class="pagenum"><a id="Page_50"></a>[50]</span>
</p>

<h2><a id="capIV"></a>
CAPITOLO IV.
</h2>

<div class="poem">
<p>»Va', gli stendardi tuoi raggiugni, vola</p>
<p>»Ove t'invita onor. Favellò il cielo,</p>
<p>»E sola hai scelta fra vittoria e morte.»</p>
<p class="i4"><i>James Duff.</i></p>
</div>

<p>
Morton e il suo compagno aveano già corso
qualche tratto di strada senza dirsi l'uno
all'altro nessuna cosa. Non so che di ributtante
nella fisonomia dello straniero stoglieva
il giovine Morton dall'indirigergli la parola,
nè l'altro per vero dire mostrava grande
propensione a legare conversazione con lui.
Finalmente dopo mezz'ora di cammino
questi ruppe d'improvviso il silenzio.
»Com'è mai che il figlio del colonnello Morton
si è trovato a questa rassegna?»
</p>

<p>
»Adempisco i miei doveri come lo deve
un suddito fedele» la quale risposta fu
pronunziata col tuono di chi non si cura
di continuare un colloquio.
</p>

<p>
»È egli forse vostro dovere, giovane
incauto, è egli dovere d'un cristiano il portar
l'armi a favore di coloro, che perseguiscono
i veri credenti, che versarono il sangue
de' santi? Quegli che tutto può è finalmente
arrivato, e ben ei saprà sceverare il
grano buono dal loglio.»
</p>

<p>
<span class="pagenum"><a id="Page_51"></a>[51]</span>
»Comprendo dai vostri discorsi, essere
voi nel novero di coloro che pensano fare
opera meritoria nel ribellarsi contra il governo.
Dovreste però essere più riserbato nei
detti, nè parlare in simil guisa alla presenza
d'uno che non conoscete. Anzi ragion di
prudenza comanderebbe a me pure di non
ascoltarvi.»
</p>

<p>
»Gli è forza che tu m'ascolti! Il tuo
signore ha le sue mire sopra di te, e quando
ti chiamerà, converrà bene che tu lo segua.
Se ti fosse toccato in sorte l'udire qualche
buon predicatore, saresti a quest'ora tal
qual devi essere un giorno.»
</p>

<p>
»Noi siamo Presbiteriani al pari di voi.»
</p>

<p>
Di fatto il castello di Milnwood andava
fornito d'un ministro Presbiteriano, di quelli
però, come parecchi ve n'avea, che si
erano sottomessi al governo, e ne ottennero
in compenso la permissione di compire gli
ufizi del proprio ministero. Da tale patto
di religiosa tolleranza era nato uno scisma
di setta, perchè i Puritani, se lo erano
a tutto rigore di termine, censuravano severamente
quei lor fratelli Presbiteriani,
che non eran d'avviso di mettersi in lotta
aperta contra le vigenti leggi.
</p>

<p>
»Sutterfugio! miserabile sutterfugio!
sclamò lo straniero. Non v'ha mezzo termine
fra la salute e la dannazione, fra
i principj mondani e i precetti dell'Evangelio.»
</p>

<p>
<span class="pagenum"><a id="Page_52"></a>[52]</span>
»Mio zio crede che noi godiamo d'una
ragionevole libertà di coscienza, e a me sembra....»
</p>

<p>
»Vostro zio sagrificherebbe tutte le greggie
della cristianità per salvare un agnello
sol del suo ovile. Avrebbe, cred'io, adorato
il vitello d'oro. Oh! il padre vostro era ben
tutt'altra cosa!»
</p>

<p>
»Mio padre certamente era un uomo
rispettabile e pieno d'onore, ma dovreste
rammentarvi ch'ei combattè in difesa della
famiglia reale, per la quale m'avete
veduto portar l'armi questa mattina.»
</p>

<p>
»Pur troppo lo so! Le più belle fiaccole
d'Israello si spengono qualche volta. Ma
s'egli avesse veduto i tempi a' quali viviamo,
avrebbe maledetta l'ora in cui trasse la
spada per una tal causa. Però ne parleremo
altra volta, perchè, o giovane, ancor tel
ripeto, sonerà la tua ora e ti verranno a
mente le mie predizioni — Addio. La mia
strada è di qui.»
</p>

<p>
In questa, gli mostrò un sentiero, che
guidava alla volta di aride e deserte montagne,
e già stava abbandonando la strada
maestra per prendere quella via, allor quando
gli si affacciò una donna avvolta in rosso
mantello, che seduta dianzi sull'orlo del
cammino, al vederlo si alzò, e avvicinatasi
a lui, in misterioso tuono gli disse.
</p>

<p>
»Guai a voi se vi avviate per questo
sentiero! Sta il lione nelle montagne, e
<span class="pagenum"><a id="Page_53"></a>[53]</span>
cerca divorare le povere nostre agnelle smarrite.»
</p>

<p>
»Dio avrà cura della sua greggia, rispose
lo straniero. Ma ove sono Hamilton e Rathillet?»
</p>

<p>
»Nelle foreste di Drake-Moss con sessanta
o settanta uomini fra pedoni e cavalieri,
ma sforniti d'armi, di viveri, di munizioni.»
</p>

<p>
»Procurerò unirmi ad essi.»
</p>

<p>
»Dio vi liberi dal tentarlo in tal sera!
Tutti i passi son guerniti dai nostri persecutori.
Piuttosto cercatevi qualche nascondiglio
insin che dura la notte; domani
mattina vi sarà più facile il potergli raggiugnere.»
</p>

<p>
»Dimorate voi in queste vicinanze?
Potete darmi ricovero in casa vostra?»
</p>

<p>
»La mia capanna non è distante che un
miglio, ma quattro figli di Belial, quattro
dragoni vi si sono posti di guernigione,
e devastano quel poco ch'io possiedo per
punirmi di non aver voluto assistere alla
predica del nostro ministro, che non è nel
numero de' veri credenti.»
</p>

<p>
»Sofferite e sperate, buona donna. Addio.
Vi ringrazio. Ma (soggiunse, appena
fu partita la vecchia) e dove troverò io
un'asilo per questa notte?»
</p>

<p>
»Se avesse una casa mia propria, disse
Merton, a costo d'affrontare qualunque
rischio vi darei un ricetto, anzichè lasciarvi
<span class="pagenum"><a id="Page_54"></a>[54]</span>
in balìa ai pericoli da cui sembrate or
minacciato; ma mio zio dopo le ammende
e le pene pronunziate contra coloro che
hanno lega co' Presbiteriani refrattari al governo,
è stato preso da tale spavento, che
ha proibito rigorosamente a tutti della sua
casa d'avere alcuna sorte di comunicazione
coi medesimi.»
</p>

<p>
»A ciò mi aspettava, lo straniero soggiunse.
Per altro poteste ricevermi senza ch'ei lo
sapesse. Un granaio, una scuderia, un fenile
bastano a mio ricovero.»
</p>

<p>
»Vi accerto che mi è impossibile il farvi
entrare in Milnwood senza il consenso
di mio zio, e quand'anche il potessi, avrei
scrupolo di coscienza nell'avventurarlo a
quel pericolo che più di tutti ei paventa.»
</p>

<p>
»Non mi resta a dirvi che una sola parola.
Vostro padre vi ha egli parlato mai
di Iohn Balfour di Burley?»
</p>

<p>
»Che gli salvò la vita a rischio della
propria nella giornata di Marston-Moor?
Sì certamente, e spesso me ne ha parlato.»
</p>

<p>
»Ebbene, o giovane, vedi questo uomo
dinanzi a te. Pensa, se vuoi commettere a
morte sicura chi salvò i giorni del tuo genitore.»
</p>

<p>
Mille ricordanze allora si offersero alla
mente di Morton, tenerissimo quasi all'idolatria
della memoria del padre: riandava
fra se medesimo quante volte questi gli
avea fatto parola dell'importante servigio
<span class="pagenum"><a id="Page_55"></a>[55]</span>
prestatogli da Balfour di Burley, e quant'altre
espresse il proprio rincrescimento sulle
guerre civili della Scozia, che non gli
permettevano mostrarsegli grato; perchè fin
d'allora che la Scozia si divise fra i Partigiani
della repubblica e que' di Carlo II,
figlio dell'infelice Stuardo perito sopra d'un
palco, l'ardente fanatismo di Bothwell spinse
costui nella prima delle due fazioni, nè
il padre di Morton più lo rivide.
</p>

<p>
Il giovane di Milnwood stava tuttavia
ondeggiando fra tali idee, allorchè un rumor
di tamburo uditosi da lontano lo fece
risolvere.
</p>

<p>
»Questi è senza dubbio Claverhouse col
restante del suo reggimento, esclamò. Se
proseguite il cammino, cadete inevitabilmente
nelle sue mani; se volgete i passi
ver la città rischiate d'incontrarvi nel colonnello
Graham. Le gole delle montagne
son custodite. Non posso abbandonare in
tale pericolo chi salvò la vita a mio padre.
Venite a Milnwood. Se siamo scoperti, farò
in modo che la punizione della giustizia
cada sopra di me, senza avvolgere nella mia
rovina uno zio....»
</p>

<p>
Burley ascoltò tale discorso senza mostrar
grande commozione, indi si fece a seguire
chetamente Morton.
</p>

<p>
Il castello di Milnwood fabbricato dal padre
di chi n'era a quei giorni proprietario
noveravasi fra i più belli, ridotto però in
<span class="pagenum"><a id="Page_56"></a>[56]</span>
uno stato di grande scadimento per la niuna
sollecitudine datasi dal presente padrone
a restaurarlo. Una breccia aperta nel muro
di cinta dava ingresso nel cortile della scuderia,
e fu per questa che venne introdotto
Burley.
</p>

<p>
»Gli è d'uopo che vi lasci qui un momento,
gli disse, fintantochè io vada in casa
per procurarvi un letto.»
</p>

<p>
»Qual bisogno ne ho io? rispose Burley.
Sono trent'anni dacchè la mia testa si adagia
più spesso sulla nuda terra che su i cuscini.
Oltrechè voi poi non potete farmi entrare
in casa senza ammettere alla confidenza
del mio segreto qualcuno, e sarebbe
ciò un aumentarmi il pericolo di venire scoperto.»
</p>

<p>
Timore che parve fondatissimo a Morton,
il quale fece entrare il compagno nella scuderia,
ove collocarono i loro cavalli, e Burley
si fece letto di alcuni fasci di paglia.
</p>

<p>
»Tornerò fra brevi istanti, gli disse Morton,
e vi porterò que' reficiamenti che a tale
ora mi sarà possibile procacciarmi.»
</p>

<p>
E per vero dire ei non era poco impacciato
a serbare questa promessa: perchè
la speranza di ottenere da cena tutta era
posta nel trovare di buon'umore la sola
persona alla quale il signor del castello dava
l'intera sua confidenza, la vecchia governante.
Se questa donna fosse andata a
letto, o corrucciata per avere aspettato il
<span class="pagenum"><a id="Page_57"></a>[57]</span>
suo giovane padrone oltre la mezza notte,
vi era grande probabilità per l'ospite di dover
dormire a digiuno.
</p>

<p>
Inoltratosi adunque Morton alla porta di
casa, picchiò modestamente com'era solito
praticare tutte le volte quando avvenivagli
di tornare dopo l'ora in cui suo zio aveva
uso di ritirarsi. Così assumea l'aria di chi
confessa una colpa e ne chiede remissione,
e sollecitava anzichè chiedere di essere ammesso.
Ripetè due volte quel picchio, e la
governante, lasciando il cantone del fuoco,
presso cui stava seduta, e mettendosi attorno
al collo un secondo fazzoletto per ripararsi
dal freddo, trasse il catenaccio, abbassò
una stanga di ferro, e la porta fu aperta.
</p>

<p>
»Bell'ora di tornare a casa, signor Enrico!
(gli disse con quel tuono che d'ordinario
prendono le fantesche viziate dall'indulgenza
del loro padrone) bell'ora da
disturbare il riposo d'una casa tranquilla,
e da obbligarmi a vegliare alzata aspettandovi
ad onta d'un ostinato raffreddore che
provo!»
</p>

<p>
E per mostrare di non avere detto bugia
tossì due o tre volte.
</p>

<p>
»Vi ringrazio, Alison, vi ringrazio di
tutto cuore!»
</p>

<p>
»Mio Dio! sig. Enrico, siete ben divenuto
un gran signore! Tutti mi dicono mistress
Wilson. Il sig. Milnwood solamente
mi chiama Alison, ma non sempre. Spesse
<span class="pagenum"><a id="Page_58"></a>[58]</span>
volte mi nomina mistress Wilson anche
egli.»
</p>

<p>
»Ebbene, mistress Wilson, io sono dunque
mortificatissimo d'avervi fatto aspettar
tanto tempo.»
</p>

<p>
»Or dunque che state a fare? prendete
una candela e andate a coricarvi — Soprattutto,
abbiate attenzione di non lasciarla
sgocciolare nell'attraversare i corritoi; perchè
qui c'è sempre da pulire, e tutte le
faccende vengono addosso a me.»
</p>

<p>
»Ma la mia cara Alison, vorrei veramente
cenare prima di mettermi a letto.»
</p>

<p>
»Cenare! Lo dite per celia, signor Enrico?
Come se non sapessimo che siete stato
eletto capitano del <i>Pappagallo</i>, e che avete
condotti tutti gli sfaccendati della contea
all'osteria del suonatore di cornamusa, di
Niel, banchettandogli, a spese sicuramente
di vostro zio; perchè dove avreste trovato
voi di che pagare un tal conto? datemi
ora ad intendere che avete bisogno di cena!»
</p>

<p>
»Vi assicuro, mia buona mistress Wilson,
che muoio di fame e di sete e so che
avete troppa cortesia per non lasciarmi pregare
invano.»
</p>

<p>
»Ah sig. Enrico! come sapete far bene
per conciliarvi le donne! Pazienza se non
saranno che vecchie! non correrete pericolo,
ma tenetevi lontano dalle giovani — Ebbene!
son per darvi una prova di non avervi
<span class="pagenum"><a id="Page_59"></a>[59]</span>
dimenticato. Lo so anch'io che non bisogna
mettere i giovinetti al caso di andare a letto
a stomaco vuoto.»
</p>

<p>
E dobbiamo a tale proposito rendere giustizia
a mistress Wilson, che era un'eccellente
donna, ed amava grandemente Enrico
siccome quella che lo aveva veduto nascere.
Tutte le cose da lei dette sin qui
erano intese soltanto ad ostentare un tal
qual tuono di superiorità, ma ella avea preparato
entro un canestro tutto quanto occorreva
alla cena del suo giovine padrone.
</p>

<p>
»Andate, figlio mio, gli diss'ella riguardandolo
con occhio di compiacenza. Portatevi
con voi le vostre vettovaglie. Le troverete
buone, almeno quanto i cibi che
v'avran potuto apprestare nell'osteria di
Niel. La moglie di Niel sì era una brava
donna; però quanto al saper fare cucina,
non poteva ancora competere con una governante
d'una casa signorile. Sua figlia poi
povera creatura! è tutta un'altra cosa. Non
pensa che all'acconciatura. Domenica scorsa
l'ho veduta alla chiesa con una cuffia
tutta a nastri. Tanta pompa non finirà bene.
Ma andate, figlio mio, non posso più
tenere gli occhi aperti. Non fate le cose in
troppa fretta, e abbiate riguardo nello spegnere
la candela. Voi troverete un boccale
d'<i>ala</i>, e una picciola ampolla di <i>ratafiat</i>
fior d'aranci. Non ne do a tutti, e lo tengo
in serbo pe' mali di stomaco cui vado
<span class="pagenum"><a id="Page_60"></a>[60]</span>
soggetta; ma vi gioverà meglio che l'acquavite.
È una bevanda pregiudizievole alla gioventù.
Buona notte, sig. Enrico! Badate
bene alla candela.»
</p>

<p>
Morton l'accertò che avrebbe prese tutte
le necessarie cautele, e le disse di non
prender tema, se lo udiva discendere, e di
ciò addusse in iscusa il bisogno di tornare
a visitare nella scuderia il proprio cavallo,
promettendole che avrebbe avuta la massima
cura di chiuder bene la porta. Egli volea
tosto correre, raggiugnere il suo ospite,
allorchè voltosi addietro vide mistress Wilson
che mettea fuori la testa dalla porta
socchiusa, e che raccomandava di bel nuovo:
»Tenete più diritta la vostra candela,
o cattivello.»
</p>
</div>

<div class="chapter">
<p>
<span class="pagenum"><a id="Page_61"></a>[61]</span>
</p>

<h2><a id="capV"></a>
CAPITOLO V.
</h2>

<div class="poem">
<p>»Sull'aggrottata fronte in note ultrici</p>
<p>»Scritto è col sangue: morte ai miei nemici!</p>
</div>

<p>
Per sottrarsi alla vigilanza della buona
donna di casa, Morton andò per poco nella
propria stanza. Munito d'una lanterna sorda
ei s'accigneva a portare a Burley la preparatagli
cena, quando udì il calpestio di
una banda di cavalleria, lontana solamente
due passi dalla casa. Ed era quella stessa
di cui gli sonarono all'orecchio i tamburi
dietro la strada. Giunta la banda dinanzi
alla porta del castello, udì l'ufiziale comandante
del distaccamento gridare con
distinte note: <i>alto là!</i> Nascosto con tutta
accuratezza il lume, si avvicinò alla finestra,
schiarita per buona sorte dai raggi
di bellissima luna, onde potè scorgere le
cose che a mano a mano accadettero.
</p>

<p>
»A chi appartiene questa casa?» gridò
una voce con tuono autorevole.
</p>

<p>
»A sir David Milnwood, mio colonnello»
gli fu risposto.
</p>

<p>
»È egli per la buona causa?» replicò
la voce di prima.
</p>

<p>
»Un Presbiteriano, ma ei si vale d'un
ministro spirituale tollerato dal governo, nè
mai si mostrò recalcitrante alle leggi.»
</p>

<p>
<span class="pagenum"><a id="Page_62"></a>[62]</span>
»Ipocrisia! forse maschera che tanti san
prendere solo per non avere coraggio di
mostrare a chiaro di giorno i sentimenti
interni dell'animo loro! Son tentato di visitare
la casa. Chi sa non vi si nasconda
qualcuno fra gli scellerati di cui siamo in
traccia?»
</p>

<p>
»V'assicuro, mio colonnello (si udì una
terza voce prima ancora che Morton avesse
avuto il tempo di riaversi dal concetto
spavento) vi assicuro che è una briga inutile
e tempo perduto. Milnwood è un vecchio
avaro: non pensa nè poco nè assai a
politica, e fuori del proprio denaro non si
cura d'altra cosa su questa terra. Suo nipote
era alla rassegna stamane, ed anzi
sortì capitano del <i>Pappagallo</i>: su di lui
dunque non può cadere sospetto di fanatismo.
Mi fo mallevadore io, che da lungo
tempo tutti dormono in questa casa, e
metterla in trambusto a tal'ora sarebbe un
ammazzar di paura quel povero vecchio.
Ne prenderebbe tutti per una banda di
ladri venuti ad impossessarsi del suo tesoro.»
</p>

<p>
»Se la cosa è così noi perderemmo un
tempo che si può meglio impiegare. <i>Reggimento
guardie! Attenti! Marciare in avanti!</i>
Marche!»
</p>

<p>
Si udì nuovamente lo strepito dei tamburi
e lo squillo delle trombe, e allorquando
Morton vide allontanati i soldati, scese
<span class="pagenum"><a id="Page_63"></a>[63]</span>
per trasferirsi laddove stava il suo ospite.
Lo trovò in piedi colla sciabola nuda al
fianco, e tenendo una pistola a ciascuna
mano. Al debole lume della sua lanterna,
fu sorpreso della raddoppiata ferocia, che
su i lineamenti d'esso egli scorse, e dai
quali trapelava ad un tempo tutto l'entusiasmo
del fanatismo.
</p>

<p>
»Giacchè, come ben me n'accorgo, udiste
lo strepito della cavalleria, comprenderete
il motivo che mi ha impedito di venir
più presto da voi.»
</p>

<p>
»Che monta ciò? disse Burley; la mia
ora non ha ancora sonato. Quando giugnerà,
andrò ad unirmi cogli altri martiri della
buona causa. Ma fintantochè io potrò sulla
terra farmi strumento alle volontà del
mio padrone, camminerò diritto dinanzi a
me.»
</p>

<p>
»Ecco di che ristorarvi. Io vi consiglio
partire domani all'alba, onde sottrarvi più
facilmente alle indagini di chi vi persegue.»
</p>

<p>
»Giovane, voi siete già stanco di me!
Il sareste ben maggiormente, se vi fosse
nota l'opera, che non ha guari ho compiuta.
Ma non mi fa maraviglia che siate
stanco di me. Vi ha tai momenti che lo
sono io di me stesso. Credete voi che non
sia penoso incarico il sentirsi chiamato ad
eseguire i tremendi ma giusti decreti del
cielo? il dovere imporre silenzio a quell'involontario
sentimento che fa fremere l'uomo
<span class="pagenum"><a id="Page_64"></a>[64]</span>
quando bagna le sue mani nel sangue
de' propri simili? Pensate forse che dopo
aver ferito un colpevole, il feritore nel vederlo
cadere non porti un guardo atterrito
sopra se stesso? Ch'ei talvolta non dubiti
persino se veramente egli avea missione a
punirlo?»
</p>

<p>
»Non mi trovo assai dotto, signor Balfour
per discutere sopra tali argomenti con
voi; ma non crederò mai che il cielo possa
inspirare atti contrari alla umanità,
sentimento di cui lo stesso cielo ne ha
fatto un precetto.»
</p>

<p>
Burley sembrò confuso alquanto a tai detti,
ma riprendendo lena, freddamente rispose.
»Ella è cosa naturale che pensiate
così. Voi giacete tuttavia immerso in una
oscurità più profonda di quella che regnava
nel carcere ove gettato fu Geremia. Pure
l'impronta della luce brilla nel vostro fronte.
No; il figlio di colui che fe' sventolare
sulle nostre montagne la bandiera della
giustizia non rimarrà sepolto in tenebre
eterne; e giugnerete a riconoscere, che
quando siamo chiamati, dobbiamo ubbidire
senza discernere, nè vicini, nè congiunti,
nè amici.»
</p>

<p>
»Sentimenti tali siccome i vostri, sclamò
con enfasi Morton, scusano sino ad un
certo punto le provvisioni crudeli, che i
membri del Consiglio privato hanno prese
contro di voi. Essi dicono che vi spacciate
<span class="pagenum"><a id="Page_65"></a>[65]</span>
forniti d'interne rivelazioni e che scotete
il giogo delle leggi e dell'umanità, ogni
qualvolta queste si trovano in contradizione
con ciò che chiamate <i>vostro spirito
illuminatore</i>.»
</p>

<p>
»Essi pronunziano giudizio ingiusto sopra
di noi. Sono eglino quegli spergiuri,
che calpestando tutte le autorità divine ed
umane, ne perseguono perchè ci teniamo
strettamente alle leggi promulgate dopo la
morte di Carlo I, a quelle leggi di cui
giurarono l'esecuzione al pari di noi.»
</p>

<p>
»Vi replico, Sig. Balfour, che a me
non piace entrare in tal controversia. Ho
voluto pagare un debito di mio padre col
darvi un asilo, ma non è mia mente nè
di servire la vostra causa, nè di prendere
parte alle vostre discussioni. Vi lascio dunque,
e porto meco un sincero rincrescimento
di non potervi prestare maggiori servigi.»
</p>

<p>
»Spero però rivedervi domani prima che
io parta. Quando ho posto mano all'impresa
ho detto addio a tutte le affezioni terrene;
pur sento che il figlio del colonnello
Morton mi è grandemente caro. Ogni volta
ch'io fiso gli occhi sopra di lui, mi
prende un fermo convincimento che lo vedrò
un giorno sguainare la spada in difesa
di quella santa causa per cui suo padre ha
combattuto.»
</p>

<p>
Morton gli promise rivederlo sul far del
giorno e si ritirò.
</p>

<p>
<span class="pagenum"><a id="Page_66"></a>[66]</span>
Non passò egli una notte molto tranquilla.
La sua immaginazione, turbata dagli
avvenimenti della giornata, gli presentò
sogni i più bizzarri ed i più incoerenti.
Ora gli si dipingeano innanzi spaventevoli
scene, il cui autore principale era Burley.
Ora vedea dinanzi a sè Editta Bellenden,
pallida e cogli occhi pregni di lagrime che
da lui implorava soccorso, intantochè barriere
insuperabili ne lo disgiugnevano. Si
trovava indi sopra un campo di battaglia,
in mezzo alla mischia, e fra l'orror delle
stragi; finalmente era fatto prigioniere e
condannato a perire. Già sorgeva l'aurora,
quand'ei fu sciolto da sogno sì tormentoso.
</p>

<p>
»Ho dormito troppo, esclamò; proteggiam
la partenza di questo misero fuggitivo.»
</p>

<p>
Corse alla scuderia, e lo trovò che ancora
dormiva. Gli battè sulla spalla, e Burley
scosso a quel colpo, ma tuttavia tra il sonno
e la veglia, sclamò »Un sacerdote, voi
dite? sì, un sacerdote di Belial. Fate quel
che volete di me, non negherò già quello
a cui una forza invincibile mi costrinse. — Ah
siete voi! (riconobbe Morton in quell'istante).
Sì, gli è d'uopo partire. Ma
non mi accompagnerete almeno alla distanza
d'un tiro d'archibuso dalle montagne?»
</p>

<p>
Avendo Morton acconsentito, salirono a
cavallo, e partirono insieme. Fecero un miglio
circa di sentiero ombreggiato da grandi
<span class="pagenum"><a id="Page_67"></a>[67]</span>
alberi, d'onde alla parte alpestre si
perveniva; e per tutto questo tratto di
cammino tacquero entrambi. Burley volgendosi
d'improvviso a Morton sì gli parlò:
»Ebbene, quanto vi dissi la scorsa
notte ha fatto frutto nel vostro animo? volete
mettere mano all'opera?»
</p>

<p>
»Non mi rimovo dalla mia opinione,
Morton rispose; che è una brama di conciliare
i doveri di cristiano con quelli di
suddito fedele.»
</p>

<p>
»Ossia in altri termini, soggiunse amaramente
sorridendo Burley, volete servire
ad un tempo Baal e il Dio d'Israello. Volete
che le vostre labbra un dì professino
la verità, e che il dì dopo il vostro braccio
versi il sangue di chi ha giurato difenderla.
Credete voi dunque poter toccare
la pece senza lordarne le vostre mani? vivere
tra le file de' reprobi e non somigliare
ad essi? No; il cielo formò altri divisamenti
sopra di voi. La vostra ora scoccherà,
o giovane: m'intendete? La vostra ora
scoccherà! Addio. Noi ci rivedremo.»
</p>

<p>
Così favellando fe' galoppare il cavallo e
s'addentrò in una gola che separava due
monti.
</p>

<p>
»Addio, selvaggio entusiasta, Morton
sclamò in veggendolo allontanare. Oh come
la compagnia d'un tal uomo mi diverrebbe
pericolosa in alcuni momenti! Certamente
il fanatismo delle sue massime religiose e
<span class="pagenum"><a id="Page_68"></a>[68]</span>
le atroci conseguenze ch'ei ne ritrae, non
mi permetteranno mai di pensare alla sua
maniera; ma per altra parte è egli possibile
che un uomo, che uno Scozzese veda a
sangue freddo il sistema di persecuzione
abbracciato in questo sfortunato paese? Non
è tal sistema che ha poste l'armi in mano
a tante sensate persone, le quali non avrebbero
sognato a ribellarsi giammai? Non è
per la causa della libertà religiosa e civile
che il padre mio combattè? dovrò io restarmene
in un indifferente ozio? ovvero parteggiare
pei persecutori, o non piuttosto
per le vittime dell'oppressione? Però chi
mi sa dir se coloro, le cui voci entusiastiche
non sonano ora che libertà, giunti a
riportare vittoria non divenissero più crudeli
de' presenti loro oppressori? qual moderazione
può aspettarsi da un Burley, e
da coloro che hanno comunione di sentimenti
con lui? Quai cose scorgo io attorno
di me? Il furore e la violenza che assumono
maschera, or di civile autorità, or di
zelo religioso! E perchè rimanere in un
paese dilaniato sì crudelmente? Vi son io
schiavo? non posso io impugnare la spada
del padre mio, e girmene a cercare in un
altro regno la gloria o una morte onorevole?»
</p>

<p>
Ultima idea che si fe' dominante dell'animo
di Morton. Deliberato quindi a seguirla,
pensò appena fosse arrivato a casa,
parlarne per prima cosa a suo zio.
</p>

<p>
<span class="pagenum"><a id="Page_69"></a>[69]</span>
»Un solo sguardo di Editta, diceva egli
fra se medesimo, una sola parola di lei
farebbe dileguare tutte le mie risoluzioni.
Conviene adunque fare un passo che non
mi permetta il tornare addietro, e se la
rivedo sia solamente per darle l'ultimo
addio.»
</p>

<p>
Con tal mira pertanto entrò nella sala,
ove trovò lo zio seduto ad un grande seggiolone
a bracciuoli, e che avea dinanzi a
sè un piatto colmo di polenta d'orzo, solita
sua colezione. La favorita governante
teneasi dietro a lui appoggiata al seggiolone,
e in tal positura che senza derogare al rispetto
la mostrava avanzata nell'animo del
padrone. Era egli stato d'alta statura in
sua giovinezza, il qual pregio però nè manco
gli rimanea, essendosi curvato il suo
dorso che parea una vera superfice curvilinea;
onde accadde che nell'assemblea di
una vicina parrocchia trattandosi di costruire
un ponte ad un picciolo fiume, e discutendosi
sulla curvatura da darsi all'arco,
un bizzarro ingegno mise il partito di comperare
la schiena del signor Milnwood, che
ei certamente avrebbe ceduta, perchè non
v'era cosa ch'ei non fosse pronto a cedere
per denaro. Avea piedi di smisurata grandezza,
mani scarne altrettanto quant'eran
lunghe, guernite d'unghie che l'acciaio
toccava di rado; guancie incavate, volto raggrinzato
e lungo a proporzione della sua
<span class="pagenum"><a id="Page_70"></a>[70]</span>
persona; piccioli occhi turchini, che si avvivavano
solamente allorquando intendeva ad
affari che gli potessero arrecare qualche profitto;
tale era la seducente presenza di sir
David Milnwood. La natura avrebbe mostrato
poco discernimento, se dentro cotale invoglia
avesse collocato un animo liberale e benefico.
Nè ella commise per vero dire un tal
fallo, perchè cotest'uomo era un perfetto
modello di abbiezione, d'avarizia e di
sordido amor proprio.
</p>

<p>
Non appena questo amabile personaggio
vide entrare il nipote, innanzi volgergli la
parola, si affrettò a portare alla bocca il
primo cucchiaio di polenta, che non avea
per anche toccata. E siccome scottava assai, e
la trangugiò senza badarvi, il dolore che
ne risentì aumentò in esso la preesistente
voglia di brontolare.
</p>

<p>
»Vada al diavolo chi ha preparato questa
polenta!» sclamò tutto adirato.
</p>

<p>
»Per altro è buona, soggiunse mistress
Wilson, l'ho fatta io colle mie mani. Ma
perchè affrettarvi tanto? Vedete che cosa
vuol dire non aver pazienza!»
</p>

<p>
»State zitta, Alison! Gli è con mio nipote
che ho da far conti. — Ebbene, signorino!
bella vita che si conduce! Voi non
tornaste a casa che a mezzanotte.»
</p>

<p>
»In circa, signore!»
</p>

<p>
»<i>In circa, signore!</i> bella risposta! E
perchè non venire subito terminata la rassegna?»
</p>

<p>
<span class="pagenum"><a id="Page_71"></a>[71]</span>
»Credo che ne sappiate il motivo. Ebbi
la fortuna di essere il miglior tiratore, e
fui costretto a rimanere per offerire qualche
reficiamento agli altri giovani miei colleghi.»
</p>

<p>
»Reficiamenti! diavolo! E stimo che
avete il coraggio di dirmelo in faccia! Aver
le pretensioni di far banchetti agli altri, e
non avreste da mangiare per voi, se non
vi tenessi per carità in casa mia, io che
ho con fatica quanto mi basta per vivere!
Ma se mi siete stato cagione di spese, è
tempo che mi compensiate colla vostra fatica.
E non vedo perchè non potreste voi
condurmi il mio aratro. Anzi son rimasto
senza bifolco; e questa professione vi starebbe
assai meglio del portare gli abitini
verdi che non avete il comodo di pagare,
e dello spendere i miei denari in polvere e
piombo. In fine poi il mestiere dell'agricoltore
è un onesto mestiere e vi guadagnereste
il vostro pane senza essere a carico
di nessuno.»
</p>

<p>
»È un mestiere, o signore, che non conosco,
e che non sono niente curioso di
conoscere. Sappiate però che io veniva in
questo punto a farvi noto un mio divisamento,
non meno acconcio a liberarvi dalla
spesa che fate per me.»
</p>

<p>
»Un vostro divisamento! sarà qualche
cosa di vago! Si può sapere qual sia questo
bel divisamento?»
</p>

<p>
<span class="pagenum"><a id="Page_72"></a>[72]</span>
»Vel dico in due parole, o signore. Ho
fatto disegno di abbandonare la Scozia, e
prender servigio in qualche terra straniera,
come lo fece mio padre prima delle turbolenze
che desolarono la nostra patria. Forse
il suo nome non è per anco dimenticato
ne' paesi ov'egli ha servito, e varrà a suo
figlio il vantaggio d'esservi ricevuto almeno
come soldato.»
</p>

<p>
»Dio ci assista! sclamò la governante.
Il Sig. Enrico andar via! Oh no, no! questa
cosa non è possibile. Voi non ci abbandonerete
sicuramente.»
</p>

<p>
Sir David non avea in sostanza nessuna
voglia di lasciar partire un nipote, che gli
era utilissimo in molte occasioni; onde fu
per lui come un colpo di fulmine l'udir
questo giovane, dianzi soggetto al menomo
dei suoi voleri, e che ora mostravasi vago
d'uno stato d'independenza.
</p>

<p>
»E chi vi darà i modi per mettere a
termine un sì stravagante disegno, o signore?
Non io. Pensateci bene. A quel che
vedo, voi vorreste seguire le pedate di vostro
padre, sposare una miserabile, farvi
ammazzare, e lasciarmi alle spalle una nidiata
di figli che volerebbero come voi,
appena fatte le ali!»
</p>

<p>
»Non ho alcuna idea di ammogliarmi»
rispose Enrico.
</p>

<p>
»Che bei propositi! disse la governante.
È una cosa che fa compassione l'udire i
<span class="pagenum"><a id="Page_73"></a>[73]</span>
giovani parlare in tal modo! Non si sa che
ai loro anni bisogna, o che si maritino, o
che facciano peggio?»
</p>

<p>
»Zitta, Alison! il padrone interruppe.
E voi, Enrico, toglietevi questa fantasia
dalla mente. Ve l'ha fatta nascere la soldatesca
che vedeste ieri. Ma anche qui ci
vorrebbero denari, e voi, figliuol mio, non
ne avete.»
</p>

<p>
»Non mi bisogna gran cosa, o signore,
e se voleste sol darmi la catenella d'oro,
che il Margravio regalò a mio padre dopo
la battaglia di Lutzen...»
</p>

<p>
»La catenella d'oro!» sclamò sir David.
</p>

<p>
»La catenella d'oro! ripetè mistress Wilson;
misericordia!» Indi ammutolirono entrambi,
tanta fu la sorpresa prodotta in
essi da cotale proposta.
</p>

<p>
»Ne conserverò alcune anella, qual ricordanza
de' meriti di mio padre rimunerati
con questo dono; il rimanente mi fornirà
i modi di seguire quella carriera, ove lo
stesso padre mio si acquistò tanta gloria.»
</p>

<p>
»Mio Dio! Sig. Enrico, non sapete forse
che il mio padrone porta tutte le domeniche
questa catenella?»
</p>

<p>
»E tutte le volte che mi metto il mio
abito di velluto nero! soggiunse sir David.
E poi ho sempre inteso dire che tal genere
di proprietà non si trasmette per linea
diretta di successione, ma appartiene al
capo della famiglia. Sapete voi che ha tremila
<span class="pagenum"><a id="Page_74"></a>[74]</span>
anella? Ne son certo, perchè le avrò
contate mille volte. Vale trecento lire sterline.»
</p>

<p>
»È più di quanto mi occorre, signore.
Se volete darmi il terzo di tale somma e
cinque anella della catena, il di più sarà
un lieve compenso della spesa che sino ad
ora avete fatta per me.»
</p>

<p>
»Questo giovine ha il cervello guasto
del tutto, sclamò sir David. Mio Dio! Che
cosa diverrà la catena di Milnwood quand'io
sarò morto? questo prodigo venderebbe,
se fosse sua, la corona di Scozia.»
</p>

<p>
»Ascoltatemi, o signore, disse con sommessa
voce al padrone la governante. Un
po' di colpa ce l'avete anche voi. Lo legate
troppo corto. Per esempio la spesa che
ha fatta all'osteria di Niel, questa bisogna
pagarla.»
</p>

<p>
»Se passa i due dollari, Alison, non
voglio che nessun me ne parli.»
</p>

<p>
»Accomoderò io un tal conto con Niel,
la prima volta che andrò alla città, e a
miglior mercato che non potreste far voi o
sir Enrico.» Indi postasi all'orecchio di
Morton »Non lo tormentate di più, e siate
savio. Pagherò tutto io col ricavato della
prima partita di burro che venderò.» Indi
alzando la voce e volgendosi al padrone
»Però non tenete più a sir Enrico il proposito
di guidare l'aratro. Non mancano
poveri sgraziati nel paese, che si prenderanno
<span class="pagenum"><a id="Page_75"></a>[75]</span>
questo assunto per una boccata di
pane. Son ben fatti a ciò più che un giovine
della sua qualità.»
</p>

<p>
»Eh! Alison, se vi basta l'animo di trovarne
uno che non pretenda salario in contante,
sia pur così! — Orsù Enrico, fate
colezione, poi levatevi l'abito verde, e
mettete la vostra casacca grigia. È un colore
che mi s'affà meglio alla vista.»
</p>

<p>
Morton dopo avere fatta colezione si ritirò
nella sua camera, ben convinto che
non era quello il momento da sperare buon
esito ai concetti divisamenti. Forse però
non fu molto afflitto in suo cuore di ostacoli,
che gl'impedivano allontanarsi dalle
vicinanze a lui predilette di Tillietudlem.
</p>

<p>
La buona massaia il seguì battendogli
dolcemente la spalla e raccomandandogli
d'esser savio, e di far conto del suo abito
nuovo. »Lo porto meco, soggiunse, insieme
al vostro cappello per iscoparlo. Ma
avvertite bene di non parlar più d'andarvene
o di vendere la catenella d'oro. Vostro
zio trova egual soddisfazione in contarne
le anella e in vedervi. In fine poi
sapete che i vecchi non durano sempre. E
catenella, e castello e terre, tutto questo
un giorno sarà roba vostra. Voi sposerete
qualche giovane signorina di vostro genio,
metterete su buona casa a Milnwood, perchè
vi è quanto occorre per farlo. Son cose,
figlio mio, che vagliono bene l'incomodo
di avere pazienza un pochino.»
</p>

<p>
<span class="pagenum"><a id="Page_76"></a>[76]</span>
V'era qualche cosa nella conclusione di
un tale discorso, che non sonava male all'orecchio
di Morton. Strinse ei la mano
di Alison, la ringraziò dell'avviso e le promise
di pensarvi sopra un'altra volta prima
di abbracciare nessun partito.
</p>
</div>

<div class="chapter">
<p>
<span class="pagenum"><a id="Page_77"></a>[77]</span>
</p>

<h2><a id="capVI"></a>
CAPITOLO VI.
</h2>

<div class="poem">
<p>»Varcava il second'anno dopo i tre lustri allora</p>
<p>»Che m'offerse ricetto quest'ospital dimora.</p>
<p>»Son già corsi due volte altri sei lustri, e il rio</p>
<p>»Destin che mi persegue vuol ch'io le dica addio.</p>
<p>»Oh! lieve è a' giovinetti calle tentar novello:</p>
<p>»Nuovo calle ai vegliardi non v'è fuor dell'avello.</p>
<p class="i4"><i>Come vi piacerà.</i></p>
</div>

<p>
Gli è tempo d'introdurre i nostri leggitori
nel castello di Tillietudlem, ove lady Bellenden
era rientrata di mal'umore contro
d'ognuno, ed incapace di digerire l'affronto,
ad avviso di lei indelebile, cui le arrecò
la inettezza di Gibby.
</p>

<p>
Per vero dire l'intendente aveva avuta
l'avvertenza di raccomandare allo sgraziato
scudiere che sfuggisse quanto potea ogni
occasione di comparire agli occhi di lady
Margherita, sintantochè fossero ben sopiti
in lei gl'impeti della collera, cui poteva ridestare
più fortemente la vista di chi ne
fu la cagione. Ma questo sdegno non era
principalmente volto contro Gibby.
</p>

<p>
La prima sollecitudine di lady Bellenden,
giugnendo al castello, fu d'instituire un
solenne atto inquisitoriale, al quale presiedette
ella in persona, sulla condotta del giardiniere
Cuddy, che esimendosi dall'obbedire
<span class="pagenum"><a id="Page_78"></a>[78]</span>
agli ordini che lo volevano alla rassegna,
obbligò il comandante del contingente a
valersi di quel malaugurio sostituito. Harrison
e il cantiniere furono ascoltati quai testimoni;
indi Milady deliberò trasferirsi ella
stessa ad interrogare il colpevole, non che la
madre di esso caduta in sospetto di aver
soccorso e spinto alla ribellione il proprio figlio,
per poi discacciare e l'uno e l'altra dal
castello e dalle pertinenze di Tillietudlem, se
la signora nella sua saviezza non avesse trovato
il caso degno di grazia.
</p>

<p>
Miss Bellenden fu la sola persona che
osò mettere alcune parole a favore degli accusati,
ma queste che sarebbero state in
tutt'altra occasione efficacissime, non furono
questa volta a motivo di una precedente
combinazione. Allorchè la giovinetta
seppe che Gibby non si era fatto male cadendo,
succedè in essa al sentimento della
compassione una potentissima voglia di ridere,
cui sfortunatamente non seppe resistere;
la qual cosa irritò oltre ogni dire lady
Margherita, che non parlò più alla pronipote,
se non se per rampognarla amaramente
quando furon tornate, d'essersi dimostrata
sì indifferente all'onore della propria
famiglia.
</p>

<p>
Per dare aspetto più dignitoso all'atto di
severità cui accigneasi, lady Margherita
sostituì al bastone con pomo d'avorio, che
le era ordinario sostegno, una grossa e lunga
<span class="pagenum"><a id="Page_79"></a>[79]</span>
canna col pomo d'oro, ereditata dal padre
suo, il conte di Jorvood, e della quale
solamente valevasi nelle cerimonie le più
solenni. Reggendosi pertanto a questa specie
di bastone del comando, entrò gravemente
nella capanna abitata dal giardiniere.
</p>

<p>
Mausa, madre del giardiniere, che sentivasi
colpevole in propria coscienza, provava
l'imbarazzo d'un accusato, che trovandosi
al cospetto del giudice pensa al
modo di negare il fallo, e allontanarne
l'imputazione da se. Questa, com'avea sempre
costume, non si diffuse in espressioni
di gratitudine sull'onore compartitole, venendo
in casa di lei, da lady Bellenden.
Rimase muta, immobile, colle braccia incrocicchiate,
sicchè il volto suo offeriva un
singolare miscuglio di rispetto e d'ostinazione.
Fece nullameno una grande reverenza,
e avanzò il seggiolone, ove lady Margherita
degnava sedersi quando talvolta si prendea
spasso di venire a far cianciare questa donna
sulle notizie del villaggio e de' dintorni.
Ma la padrona corrucciata avea ben tutta
altra idea in quel momento che di compartirle
sì fatto onore. Contentandosi di
indicarle con un gesto di mano che non
voleva sedere, e alzando in tuono maestoso
la testa, incominciò il suo interrogatorio
concetto in modo da intimorirla fin
sull'esordio.
</p>

<p>
<span class="pagenum"><a id="Page_80"></a>[80]</span>
»È egli vero, o Mausa, come ne sono
stata informata da Harrison, da Gudyil e
da altri della mia famiglia, che mancando
alla fede da voi dovuta a Dio, al re ed a
me medesima, vostra signora e padrona,
abbiate proibito al figlio vostro di trovarsi
all'assemblea convocata dal seriffo, e che
impedendogli d'addossar l'armi le abbiate
portate addietro sin fuor di tempo per trovargli
un convenevole sostituto, la qual cosa
ha avventurata la baronia di Tillietudlem
e la mia persona ad un affronto, nuovo
affatto nella mia famiglia?»
</p>

<p>
Quel rispetto d'abito ch'era in Mausa
verso la sua padrona fe' si trovasse grandemente
impacciata nel volersi difendere. Rispose
quindi, tossendo ad ogni parola. »Certamente,
Milady... sì certamente sono mortificata...
mortificatissima... d'essere incorsa
nella vostra disgrazia; ma, Milady; fu...
fu la malattia di mio figlio che...»
</p>

<p>
»Non mi parlate di malattia. Se fosse
stato veramente malato, sareste venuta al
castello in cerca di qualche rimedio. Sapete
già che ho rimedi per tutti i mali. Ma
voi siete una mentitrice sfrontata.»
</p>

<p>
»Milady!... non mi ha mai detto altrettanto,
Milady!... a me che sono nata
nella baronia di Tillietudlem!... Ci hanno
calunniati, o Milady, se vi possono aver
detto che Cuddy ed io non fossimo pronti
a versare tutto il nostro sangue per voi,
<span class="pagenum"><a id="Page_81"></a>[81]</span>
Milady, per miss Editta e pel vecchio castello.
Vorrei piuttosto vedere in sepoltura
i miei figli, che sapergli mancanti ai loro
doveri verso di voi. Ma in quanto spetta
a tutte queste rassegne, Milady.... scusate
Milady... ma mi sembra che sia ben
altra cosa.»
</p>

<p>
»Ben altra cosa? Non sapete voi dunque
che siete obbligata ad ubbidirmi in
tutto quanto vi comando? Non mi servite
mica per grazia. Credo pagarvi bene per
esser servita. Pochi de' miei vassalli hanno
avute prove di mia bontà al pari di voi, e
per un giorno che il servigio di vostro figlio
m'è necessario, voi stessa lo incoraggiate
a mancare!»
</p>

<p>
»No, Milady; non è questo, Milady;
ma non si possono servire due padroni alla
volta, Milady. E ve n'è uno cui bisogna
ubbidire innanzi agli altri; e quando lo
spirito ha parlato Milady!...»
</p>

<p>
»Che cosa intende dire questa vecchia
imbecille? sclamò lady Margherita. Vi comando
io forse nessuna cosa contro la vostra
coscienza?»
</p>

<p>
»Non è quello ch'io voglio dire, Milady.
Ma voi avete la vostra coscienza, ed io
ho la mia. Vorrei piuttosto perdere tutte
le cose di questo mondo che sostenere, o
vedere i miei figli sostenere una causa cattiva.»
</p>

<p>
<span class="pagenum"><a id="Page_82"></a>[82]</span>
»Chiamate causa cattiva quella che vi
chiama a difendere gli ordini del re, del
Consiglio privato, del seriffo, dalla vostra
padrona?
</p>

<p>
»Senza dubbio, Milady (replicò Mausa
che cominciava a prendere un po' di coraggio).
Voi dovete ricordarvi che la Santa
scrittura ne racconta di un re di nome Nabuchodonosor,
e d'una statua d'oro ch'egli
fece innalzare volendo che il suo popolo
l'adorasse e che...
</p>

<p>
»E che cosa ha che fare Nabuchodonosor
colla rassegna sulla pianura di Clydesdale?»
</p>

<p>
»Gli è perchè questa rassegna, o Milady,
è come la statua d'oro di cui vi parlava.
Tanto è lecito d'assistere all'una,
quanto lo era di adorar l'altra.»
</p>

<p>
»Ho capito quanto basta (sclamò con
tuono di sdegno lady Bellenden). Il cattivo
vento del 1642 torna a soffiare, e questa
vecchia scema vuol discutere i punti
di religione insieme ai teologi. Terminerò
dunque la cosa là d'onde avrei dovuto incominciarla — Ascoltatemi,
Mausa, voi siete
troppo sapiente per me. Non ho dunque
da dirvi che una cosa sola. Poichè Cuddy
non vuole farsi vedere alle rassegne quando
gli vien comandato, è d'uopo che ve
n'andiate sull'istante fuor del castello e
della mia baronia. Non mi mancheranno
nè vecchie nè giardinieri, ma preferirei ancora
<span class="pagenum"><a id="Page_83"></a>[83]</span>
il non aver che ortiche nel mio giardino
al vederlo coltivato da un Puritano.»
</p>

<p>
»Milady, è vero che questi luoghi mi
han veduto nascere e ch'io sperava morire
in questi luoghi; ma son pronta a sofferire
per la causa della giustizia, e pregherò
sempre il cielo per voi, e per miss Editta.
Possa egli farvi conoscere che vi siete messa
sulla cattiva strada!»
</p>

<p>
»Sulla cattiva strada io! temeraria! Ma
orsù! basta così! Che la giornata di domani
non trovi nè voi nè vostro figlio entro
ai confini della baronia di Tillietudlem.
Non comporterò mai che essa offra ricetto
ai ribelli. Certamente, sol ch'io mostrassi
un poco di debolezza, costoro verrebbero
sin nella mia anticamera a tenere i lor conciliaboli.»
</p>

<p>
Dopo d'avere parlato in tal guisa le volse
le spalle ritirandosi con aria di dignità.
Mausa, che non meno della padrona avea
la sua buona dose di amor proprio, si sforzò
d'ascondere al cospetto di lady Margherita
il dolore cagionatole da un ordine
sì rigoroso, ma partita questa, diede in un
dirotto di pianti.
</p>

<p>
Cuddy, stato primo ad avvedersi dell'arrivo
di lady Bellenden, s'era rifuggito entro
un gabinetto, che aveva un'invetriata
per porta, e che gli serviva di stanza da dormire,
pronto a gettarsi nel letto e a nascondersi
sotto le coperte per non dismentire la
<span class="pagenum"><a id="Page_84"></a>[84]</span>
storia della sua malattia. Di là intese tutto il
colloquio, osando, appena tirar fiato per
tema che una parte del temporale non gli
cadesse addosso. Quando lo giudicò assai
lontano per non paventarne la collera, saltò
a basso, e abbandonando il suo ritiro
venne a raggiugner la madre.
</p>

<p>
»Venga la peste, sclamò, alla lingua
delle donne, come diceva la buona anima
di mio padre! Che bisogno v'era egli di
sufolare alle orecchie di Milady tutte quelle
bichiacche? Confesso che la bestia fui
io a lasciarmi avvolgere nelle coperte a guisa
di grosso bambolo, invece d'andare alla
rassegna come fecero gli altri. Non ho che
una consolazione, ed è, o madre, d'avervi
fatta una burla; perchè appena vi allontanaste,
andai a vedere la rassegna, tirai al
pappagallo, e riuscii pur anche ad atterrarlo.
Acconsentii veramente a frodare un
soldato al contingente di Milady, ma non
volea poi per niun conto privarmi di vedere
Jenny Dennison che doveva essere alla rassegna.
Intanto mercè alla vostra bella prodezza,
questa giovane la sposerà chi vorrà.
Voi avete aizzata Milady contro di noi
ed eccoci senza tetto, senza pane e senza
denari.»
</p>

<p>
»Figlio mio, non bisogna mai lamentarsi,
quando si soffre per la buona causa.»
</p>

<p>
»E chi mi dice che sia questa la buona
causa? I vostri predicatori? Possa io
<span class="pagenum"><a id="Page_85"></a>[85]</span>
morire se intendo mai nulla in quelle lor
cicalate! Credo bene che per gente povera
ed ignorante come siam noi il più saggio partito
sia l'ubbidire a chi è fatto per comandarci.»
</p>

<p>
»Che cosa dici, o Cuddy? non vedi tu
la differenza che passa tra la pura dottrina
evangelica, e quella che le invenzioni umane
corruppero?<a class="tag" id="tag3" href="#note3">[3]</a> Se non ti move la salute
dell'anima tua, almeno un riguardo ai
bianchi capelli della tua madre!...»
</p>

<p>
»E potete dir forse ch'io non abbia fatta
la vostra volontà in tutto e per tutto?
In vece di portarmi tranquillamente alla
Chiesa tutte le domeniche, non ho corsi i
campi con voi per andare ad ascoltare nell'interno
d'una foresta i sermoni de' vostri
predicatori <i>non cornisti</i>?»
</p>

<p>
»Vuoi dire <i>non conformisti</i>, figliuolo. Si
chiamano <i>non conformisti</i>.»
</p>

<p>
»Poco importa il nome. Ma queste garbate
persone vi daranno pane e ricovero?
Qual sarà omai il signore nel vicinato che
voglia udir parlare di noi dopo il merito
<span class="pagenum"><a id="Page_86"></a>[86]</span>
che vi siete fatta? Per non morire di fame
sarò costretto andarmi ad unire ai ribelli
nelle montagne, e verrà quel bel mattino,
che un abito rosso, mi trarrà addosso a guisa
d'un lepre, ovvero sia, mi manderà all'altro
mondo col cordone di San Francesco
al collo, come suol dirsi.»
</p>

<p>
»Non parlar così, mio Cuddy, che fai
torto alla Provvidenza col dubitarne. Non
sai tu quel che dice la Scrittura: <i>Non vidi
mai il figlio del giusto mendicare il suo
pane</i>. Ebbene! Tuo padre era un uomo
giusto, benchè avesse il vizio che hai ereditato
da lui, di pensare un po' più del dovere
alle faccende di questa terra.»
</p>

<p>
»I vostri discorsi son belli e buoni; ma
io non vedo che una via per trarci d'impaccio.
So che regna buona intelligenza fra
il sig. Enrico Morton e miss Editta. Ho
portato più d'una volta e libri e scarabocchi
che si scrivevano or l'uno or l'altro,
senza mai far vista di accorgermi di che si
trattasse. Gli ho trovati spesso a passeggiar
insieme pel viale di Dinglewood benchè abbia
finto di non vederli; perchè non è poi
tanta bestialità qualche volta il fingersi bestia.
So in oltre che sir David ha bisogno
d'un bifolco che gli guidi l'aratro. Il miglior
partito adunque è andarsene da sir
Enrico; raccontargli quanto ne è accaduto
e son sicuro che ci proteggerà presso suo
zio.»
</p>

<p>
<span class="pagenum"><a id="Page_87"></a>[87]</span>
»Ottima idea, figlio mio! Gli dirò che
siamo perseguitati dalla giustizia, e...»
</p>

<p>
»No, no, madre mia. Vi prego non
aprir bocca. Tutti i vostri discorsi <i>non cofanisti</i>...»
</p>

<p>
»<i>Non conformisti</i>, Cuddy!»
</p>

<p>
»È lo stesso. La sostanza è, che sarebbero
assai per farci mandar via con brutto
garbo. In nome di Dio! lasciate parlare me
solo. So bene che il vecchio di Milnwood
non è l'uomo da darne grosso salario perchè
è più esoso del lardo rancido. Ma finalmente
nel caso a cui siamo ridotti è
qualche cosa l'aver sicuro un tozzo di pane
e non dormire al sereno. Orsù dunque, madre
mia! facciamo i nostri fagotti, che molto
non ci brigheremo, e risparmiamo al sig.
Harrison l'incomodo di cacciarne fuori.»
</p>

<p>
Mausa trovò savio cotesto avviso, nè tardarono
ad avviarsi alla volta di Milnwood.
</p>
</div>

<div class="chapter">
<p>
<span class="pagenum"><a id="Page_88"></a>[88]</span>
</p>

<h2><a id="capVII"></a>
CAPITOLO VII.
</h2>

<div class="poem">
<p>»Sì Puritan. Se meglio tornassevi a talento</p>
<p>»Sono il diavolo ancora. Sarò sempre contento</p>
<p>»Se tal mi ravvisate che franco in core, in detti,</p>
<p>»Non cangio colla moda nè d'opre nè d'affetti.</p>
<p class="i4"><i>Young.</i></p>
</div>

<p>
Incominciava ad avvicinarsi la notte,
quando Enrico Morton che si diportava in
vicinanza al castello di Milnwood, scorse
una vecchia che reggendosi al braccio di
giovane svelto e robusto movea il passo
verso di lui. Ella era Mausa insieme al proprio
figlio Cuddy, il quale primieramente
fe' un cenno d'occhio alla madre, rammentandole
quanto le avea di bel nuovo raccomandato,
cioè di lasciar parlar lui, persuaso,
nè a torto, che il proprio ingegno
rozzo ma giusto, avrebbe giovato meglio ad
entrambi di tutte le frasi dei puritani predicatori.
Accostatosi dunque a Morton, sì
gli disse:
</p>

<p>
»Che bel tempo per la segala, signor
Enrico! voi ne farete al certo bella ricolta.»
</p>

<p>
»Lo spero, Cuddy; ma qual motivo in
quest'ora tarda conduce sì lontano dalla
vostra casa voi e la madre? perchè credo
vostra madre la persona che vedo con voi.»
</p>

<p>
»Sì, signor Enrico: la è la necessità sapete
che ne fa correre i campi. Cerchiamo
padrone.»
</p>

<p>
<span class="pagenum"><a id="Page_89"></a>[89]</span>
»Padrone! A questa stagione dell'anno!
Com'è stata?»
</p>

<p>
La vecchia Mausa non potè contenersi
più lungo tempo, ed assumendo il tuono
della compunzione e dell'umiltà: »Ha piaciuto,
disse, al Signore, mandarci una tribolazione.»
</p>

<p>
»Le donne hanno il diavolo in corpo»
mormorò fra i denti Cuddy; indi volto
alla madre »Ma volete voi farci chiudere
tutte le porte trenta miglia all'intorno
co' vostri propositi da <i>non canforista</i>? Vi
dirò io, signor Enrico, la mia buona madre
è vecchia come vedete; lasciò un po'
troppo la briglia alla lingua con lady Margherita,
che non ama essere contrariata. Il
sig. Harrison e il sig. Gudyil non ci vogliono
troppo bene. La sostanza è che ci
hanno mandati via. Ma ho qui un biglietto
da consegnarvi per parte di una persona
di vostra conoscenza.»
</p>

<p>
Morton prese la lettera, e scorse con
giubbilo sul soprascritto i caratteri di miss
Editta. Aperto immantinente il foglio, lesse
le raccomandazioni che a favore di Cuddy
e della madre di lui la giovane gl'indirigea.
</p>

<p>
»E in che posso giovarvi, o Cuddy? che
bramate?»
</p>

<p>
»Lavoro e pane, sig. Enrico; perchè ho
buon appetito. N'è ben provveduta anche
mia madre ad onta degli anni. So che vostro
<span class="pagenum"><a id="Page_90"></a>[90]</span>
zio abbisogna di un bifolco; se vuole
prenderci al suo servigio, ho due buone
braccia e non domando che vitto e ricovero
per la madre e per me; circa al salario
mi rimetterò a quanto giudicherà egli di
fare.»
</p>

<p>
»Per vitto e ricovero, o Cuddy, credo
potervegli assicurare; ma quanto al salario,
ella è cosa assai più difficile.»
</p>

<p>
»Poco monta, signor Enrico! Preferirei
ancora il servir qui per nulla al vedermi
in obbligo di correre il paese senza sapere
a chi volgermi.»
</p>

<p>
»Ebbene! entrate in cucina e vedrò qual
cosa si possa fare per voi.»
</p>

<p>
Tal negoziazione non andava priva delle
sue difficoltà, e prima d'ogn'altra cosa gli
era mestieri trar nel partito la governante,
che cominciò a mettere innanzi mille ostacoli,
com'erane in lei stile, sol pel gusto
che aveva in farsi pregare. Ma poich'ella
ebbe ceduto, non fu difficile il persuadere
sir David a prendere un lavoratore di cui
in sostanza abbisognava, e pronto a contentarsi
di quella qualunque mercede che
il nuovo padrone fosse stato per assegnargli.
Una casupola che minacciava da tutti i
lati fu data a Cuddy ed alla madre sua
perchè l'abitassero, annunziando loro che
entro il castello verrebbero nudriti. Nel
medesimo tempo Morton impiegò una parte
del poco denaro che aveva di proprio
<span class="pagenum"><a id="Page_91"></a>[91]</span>
nel dimostrare a Cuddy in quanto conto
avesse la persona da cui gli venne raccomandato.
</p>

<p>
»Eccoci finalmente collocati, allora disse
alla propria madre Cuddy; e questa volta
almeno spero non avrete con chi attaccare
briga, perchè siamo fra persone della vostra
stessa credenza.»
</p>

<p>
»Della mia credenza! che dici? Maladetto
il tuo accecamento ed il loro! Non è
qui ministro spirituale il mondano Poundtext?
quell'uomo che crede poter tenere
la strada di mezzo tra la verità e la menzogna,
che si torse dal cammin retto per
compiacere al governo! Oh! perchè non fosti
la domenica scorsa alla foresta di Grass-Market,
quando vi predicava Efraim Macbriar?
L'avresti udito dire: <i>Chi non è per
me è contra me</i>; e sapresti che chi professa
la tolleranza non vale nulla meglio di
chi ci perseguita.»
</p>

<p>
»Ah! questa è una cosa inaudita! sclamò
Cuddy fuori di sè. Voi avete dunque
giurato di farci mandar via d'ogni luogo?
Ebbene! madre mia! Non mi resta più che
una cosa da dirvi: se vi succede di tenermi
ancora questo vostro gergo, (in presenza
di altri, intendo, perchè, quando siam soli,
m'è indifferente, e il peggio che può accadermi
è dormire) se in presenza d'altri,
dico, mi rinnovate sì fatte scene, vi parlo
liberamente, mi fo soldato; e mando al
<span class="pagenum"><a id="Page_92"></a>[92]</span>
diavolo il vostro Macbriar, i vostri <i>non
crochisti</i>, e.... e... in somma mi scordo
che siate mia madre.»
</p>

<p>
Mausa gemette sulla durezza di cuore,
sullo stato d'impenitenza, in cui trovavasi
il suo diletto Cuddy; ma temendo ch'egli
ponesse in opera la minaccia deliberò mettere
un lucchetto alla propria lingua. Però
non ebbe d'uopo di fare lungo sforzo sopra
di se medesima, perchè un incidente
improvviso ne la venne a liberare.
</p>

<p>
Sir David mantenea religiosamente tutte
quelle antiche costumanze scozzesi, le quali
s'accordavano con ciò che moderatamente
chiameremo sua economia. Continuava quindi
tuttora, come usavasi cinquant'anni addietro
in Scozia, ad unire tutti i servi
della sua casa, che prendean luogo all'estremità
inferiore della tavola, e partecipavano
della mensa del lor padrone.
</p>

<p>
Il dì dopo la venuta di Cuddy, essendo sonata
l'ora del mezzogiorno, il vecchio Robin,
cantiniere, cameriere, cocchiere, servitore di
livrea (che non era egli mai nella casa di
Milnwood?) pose sopra la tavola un vasto
vaso pieno d'acqua calda, fatta densa da
un po' di minestra d'orzo cui aggiugnevano
sapore alcuni cavoli, e dentro la quale
notava qualche pezzetto magro di castrato;
un gran canestro di pane di mistura, e una
immensa piramide di pomi di terra fiancheggiavano
questa vivanda, e in tutto ciò
<span class="pagenum"><a id="Page_93"></a>[93]</span>
stavasi la prima portata. In secondo luogo
veniva un salamone lesso; ma non vuolsi
in que' paesi riguardare un tal pesce come
vivanda di lusso. Egli era in tale stagione
dell'anno sì comune ne' fiumi di Scozia,
che l'averne non costava se non se l'incomodo
di pescarlo, talchè vi erano alcuni
famigli i quali entrando in una casa metteano
per patto che non si facesse mangiar
loro il salamone più di cinque volte la
settimana. Un formaggio di latte di vacca,
e capra, e un piatto di burro salato, tutte
robe fatte in casa, compievano l'ordinaria
imbandigione di quella tavola, ove non
vedeasi altra bevanda che leggier birra, allungata
ancora con una metà di acqua.
Tal'era il sontuoso pasto di cui la gente
di servizio in quella casa nudrivasi a sazietà,
con che non toccasse il castrato,
vivanda serbata unicamente ai capi, comprendendo
fra questi mistress Wilson; le
quali persone usavano pur anche privilegiatamente
di birra schietta, che stava a
tal'uopo entro una boccia d'argento a
parte.
</p>

<p>
Sir David occupava primo il lato d'onor
della mensa, avendo a destra il nipote, e
a sinistra la favorita governante. Teneansi
indi seduti ad una rispettosa distanza gli
altri servi, avuta ciascuno proporzione al
proprio grado; da una banda l'intendente
Robin, dall'altra una grossa serva; indi il
<span class="pagenum"><a id="Page_94"></a>[94]</span>
giardiniere e la custode de' polli: finalmente
al lato inferiore della tavola le persone
nuovamente giunte, vale a dire, Cuddy e
la madre di lui.
</p>

<p>
I grigi occhi del vecchio signore di Milnwood
stavano fisi sopra ogni boccone che
inghiottivano i suoi commensali e parea
calcolasse con inquietudine quanta materia
commestibile era necessaria a saziare lo stomaco
di ciascheduno; indagine che non
tornò affatto favorevole a Cuddy, il quale
non si lasciava mai dinanzi a sè voto il
piattello, e silenziosamente e con incredibile
celerità divorava tutto ciò di cui a
mano a mano lo empiea. Sir David lanciava
a quando a quando occhiate d'indignazione
sopra il nipote che gli avea introdotto
in casa questo smergo vorace, e diceva fra
se medesimo.
</p>

<p>
»Darti salario, ghiottone! tu mi mangerai
in una settimana più di quanto potresti
guadagnare in un anno.»
</p>

<p>
Tai sgradevoli meditazioni furono interrotte
da un incidente che più sgradevole
ancora divenne. Erasi verso il finire del
pranzo, allor quando si intese picchiare
alla porta. Niuna visita si aspettava ad una
tal'ora, e le turbolenze che regnavano nel
paese furono motivo di non poca agitazione.
Mistress Wilson corse a fare una scoperta,
e dopo aver riguardato da un picciolo buco
ch'era nella porta, giusta l'uso de' castelli
<span class="pagenum"><a id="Page_95"></a>[95]</span>
della Scozia, tornò addietro tutta spaventata,
colle braccia sollevate al cielo e gridando:
<i>gli abiti rossi! gli abiti rossi!</i>
</p>

<p>
»Robin, sclamò sir David, nipote mio!
Fate presto ad aprire. Vedete quel ch'essi
vogliano. Parlate loro cortesamente. Oh!
che il cielo ne protegga! Che cosa vengono
mai a far qui?.....» In questo intervallo
si metteva in saccoccia i tre cucchiai d'argento,
che si trovavano sopra la tavola, e
già mistress Wilson avea portata via la
boccia, parimente d'argento, che contenea
la birra serbata ai padroni.
</p>

<p>
Intantochè venivano introdotti i soldati
che coi loro giuramenti davano anticipatamente
a conoscere il proprio mal'umore
di avere dovuto aspettar tanto alla porta,
Cuddy sotto voce dicea tai cose alla madre.
»Ascoltatemi, cara madre. Per lungo tempo
mi avete fatto sordo a furia di parlar sempre,
ora vi prego di esser voi muta. Vi rispetto
siccome madre, ma non bramo poi, che le
prediche di una vecchia mi procurino attorno
alla gola un collare che la stringerebbe
di troppo.»
</p>

<p>
»Io non desidero meglio, figlio mio, la
vecchia Puritana rispose. Pensate bene che
non è lecito nè arrossire della propria fede,
nè volerla nascondere.»
</p>

<p>
Allora quattro soldati del reggimento
guardie, comandati dal sergente Bothwell,
entrarono nella sala, e fecero fremere sir
<span class="pagenum"><a id="Page_96"></a>[96]</span>
David, che conosceva il sistema di saccheggio
e di devastazione solito ad unirsi alle inquisizioni
praticate da questi signori nelle
case dei galantuomini. Nè molto più tranquillo
era Enrico Morton, il quale sapeva
in suo cuore di essere caduto in contravvenzione
alle leggi per aver dato ricovero
a Balfour di Burley, noto come uno fra' capi
de' Presbiteriani ribelli. Il restante della famiglia
tremava senza saperne il perchè. Il
solo Cuddy con quell'aria di indifferenza e
di stupidezza che niuno sa ostentar meglio
d'un contadino scozzese, continuava a mangiare
con perfetta tranquillità e senza perdere
una boccata.
</p>

<p>
»Signori, disse sir David, salutando con
molto riguardo il capo della brigata, posso
io chiedervi il motivo a cui debbo l'onore
di vedervi?»
</p>

<p>
»Noi veniamo per parte del re, disse
Bothwell; e perchè diavolo farne aspettare
sì lungo tempo alla porta?»
</p>

<p>
»Eravamo a pranzo, rispose sir David,
durante il qual tempo ho l'uso di far chiudere
tutte le porte del castello. Certamente,
signori miei, se mi fossi immaginato, che
persone impiegate al servigio del nostro
buon re si presentavano a questa casa, la
mia sollecitudine.... Ma signori, aggradireste
un bicchiere di <i>ala</i>, di acquavite,
di vin del Capo, o di Porto?» e fra l'una
e l'altra di tali offerte mettea lo stesso
<span class="pagenum"><a id="Page_97"></a>[97]</span>
intervallo che negl'incanti vediam frapporsi
tra una proposta e l'altra da chi vuol
comperare un fondo o una merce; come
se tale indugio gli giovasse a conseguire a
qualche soldo di meno la cosa posta in contratto.
</p>

<p>
»Di Porto!» gridò uno di quei soldati.
</p>

<p>
»Mi piace più l'<i>ala</i>, disse l'altro, purchè
sia di buona qualità.»
</p>

<p>
»Eccellente! (s'affrettò a rispondere sir
David che avrebbe voluto colla birra salvare
il vino) e mi spiace non poter dir altrettanto
del vino di Porto che è debole e svanito.»
</p>

<p>
»Rimedierà a ciò l'acquavite, s'udì una
terza voce; un bicchier d'acquavite dopo
tre di vino è bevanda ottima per lo stomaco.»
</p>

<p>
»Noi assaggeremo tutte queste cose, disse
un quarto, e scerremo in appresso quella
che ne parrà la migliore.»
</p>

<p>
»Ciò è parlar bene, si fe' allora udire
Bothwell, e se tal sentenza fosse anche stata
proferita dal primo cane di Puritano, mi
avrebbe dalla sua.»
</p>

<p>
Sir David sospirando si trasse due grosse
chiavi dalla saccoccia, ed alla contrazione
di tutti i suoi muscoli ben vedeasi il contraggenio
ch'egli avea nel consegnarle a tal
fine alla governante Alison.
</p>

<p>
<span class="pagenum"><a id="Page_98"></a>[98]</span>
»Questa governante, disse Bothwell sedendosi
a mensa, non è nè giovane nè vezzosa;
e mi porti il diavolo se ho nessuno
prurito di accompagnarla alla cantina! — Ma
che diamine è questo? soggiunse traendo
a se il vaso del brodo, sola cosa che fosse
rimasta su quella tavola, perchè il salamone,
mercè soprattutto all'appetito di Cuddy,
era affatto sparito. Vi pescò entro un pezzo
di castrato che notava tuttavia: »Questa
è una cucina del diavolo! (diss'egli dopo
averne gustato) per masticare tai pietanze
vi vogliono denti di ferro.»
</p>

<p>
»Vorrei avere migliori vivande da offerirvi»
disse sir David.
</p>

<p>
»Poco rileva! ho più sete che fame. Ma
procediamo innanzi ne' nostri affari. — Sig.
di Milnwood, il vostro direttor d'anima non
è il ministro presbiteriano Poundtext?»
</p>

<p>
»Egli per l'appunto, rispose David, siccome
quegli che uniformandosi ai regolamenti,
ha ottenuto da sua maestà e dal
governo la permissione di continuare negli
ufizi della sua carica; perchè non farei
mai a nessun costo cose contrarie alle leggi.
Ma fui allevato nella credenza presbiteriana:
per altra parte ho veduto che ne trae
in minori spese, e...»
</p>

<p>
»Va bene, va bene così! Quando seguiate
le dottrine di Poundtext, non ho che
dire in contrario. Lo so che è autorizzato
dal governo. Certamente, se comandassi io,
<span class="pagenum"><a id="Page_99"></a>[99]</span>
non avrei tanta tolleranza; ma son fatto per
ubbidire. — Oh! ecco qui la nostra mamma!
da brava la mia donna! Datene tutti
que' fiaschetti.»
</p>

<p>
Mistress Wilson oltre ogni dire scandalizzata
d'un cotal tuono di famigliarità,
non osò nullameno replicare; e Bothwell votò
entro una grande tazza di legno un quarto
del fiaschetto di Porto, e dopo averlo
assaggiato si volse a sir David. »Voi siete
ingiusto verso il vostro vino, mio caro amico:
non è nè debole nè svanito. Su via! beviamo
alla salute del re.»
</p>

<p>
»Di tutto cuore! ma se permettete mi
servirà l'<i>ala</i> al mio brindisi. Non bevo mai
vino, e ne serbo solamente pochi fiaschetti
per offerirgli agli amici.»
</p>

<p>
»Pari miei, non è vero? soggiunse Bothwell;
e passando il fiaschetto ad Enrico,
Ebbene, mio giovinotto, gli diss'egli, mi
corrisponderete voi nel portare un brindisi
al re?»
</p>

<p>
Enrico empiè la sua tazza, senza por
mente ad una gomitata datagli dallo zio, che
gli facea segno di tenersi com'egli alla birra.
</p>

<p>
»Tutti son dunque all'ordine?» sclamò
Bothwell, e veggendo che rimanea vuota
la tazza di Mausa: »Ebbene! la mia vecchia,
le disse, non volete voi bere alla salute
del re?»
</p>

<p>
»Con vostra buona sopportazione, signor
ufiziale, disse Cuddy; questa è mia madre,
<span class="pagenum"><a id="Page_100"></a>[100]</span>
ed è sorda come il basto del mio somaro.
Ma se acconsentite berò per lei quante volte
vi piacerà, alla salute del re.»
</p>

<p>
»Va a maraviglia! rispose Bothwell, ebbene!
serviti camerata, nè ti prendere soggezione.
Libertà intera dove son io! Andiamo,
amici! un secondo brindisi ad onore
del nostro bravo comandante, il colonnello
Graham di Claverhouse!... Ma che diavolo
va borbottando fra' denti questa vecchia? — Ditemi
dunque, la mia nonna, sareste
per avventura una non conformista?»
</p>

<p>
»Vi replico, che è sorda, signor ufiziale»
tornò a dire Cuddy facendo un segno, per
impedirle di parlare, a sua madre.
</p>

<p>
»Non me ne ricordava più, soggiunse
Bothwell. Empite ora i vostri bicchieri e
ascoltatemi. — Senza dubbio avrete inteso
tutti parlare dell'assasinio dell'arcivescovo
di sant'Andrea?»
</p>

<p>
Ognuno silenzioso si riguardava; finalmente
Milnwood rispose averne udito vociferare,
ma starsi in dubbio sulla verità
della cosa.
</p>

<p>
»Eccone la <i>notizia ufiziale</i>, soggiunse
Bothwell, consegnandogli una stampa. Or vi
domando quel che pensiate d'una tale
azione.»
</p>

<p>
»Quel che ne penso o signore!... rispose
balbettando Milnwood, ma... io ne
penso quello che il Consiglio privato ha
creduto doverne pensare.»
</p>

<p>
<span class="pagenum"><a id="Page_101"></a>[101]</span>
»Vi domando la vostra opinione individuale»
aggiunse Bothwell alzando la voce.
</p>

<p>
Intanto sir David avea rapidamente trascorsa
la stampa, di cui alcune espressioni
gli fecero conoscere qual fosse su di questo
attentato l'opinione del Consiglio, laonde
non esitò più a rispondere: »Io penso che
questo è un detestabile assassino, un'abbominazione,
un parricidio suggerito e guidato
dall'inferno, un'infamia del nostro
paese.»
</p>

<p>
»Ottimamente, uom degno, ottimamente!
alla vostra salute e alla propagazione
delle buone massime! — Or tocca a voi,
mio giovinotto (e nel dir ciò si volse a Enrico)
che pensate di un sì fatto avvenimento?»
</p>

<p>
»Non avrei alcuna difficoltà di rispondervi,
soggiunse Enrico, pur ch'io sapessi
quale è in voi il diritto d'interrogarmi.»
</p>

<p>
»Ah! il Signore ci assista! sclamò mistress
Wilson! parlare in questa conformità
ad un militare, quando si sa che i militari
sono padroni di tutto il paese!»
</p>

<p>
Non men della Alison atterrito sir David
da cotesta audacia del proprio nipote,
e temendo le conseguenze che a lui stesso,
zio, ne potevano derivare, si fece tosto esclamando.
»Olà! rispondete, signore, rispondete:
osereste voi mancare di rispetto alla
autorità dei re nella persona d'un sergente
delle sue guardie?»
</p>

<p>
<span class="pagenum"><a id="Page_102"></a>[102]</span>
»Tacete voi Tom (gridò Bothwell ad uno
de' suoi compagni, ed in questa diè col pugno
un aspro colpo alla tavola) silenzio,
tutti! Voi mi domandate (e si volse ad
Enrico) con qual diritto v'interrogo! La mia
<i>coccarda</i> e la mia sciabola vi debbono rispondere,
nè potete ignorare che qualunque
soldato, qualunque ufiziale di S. M. è incaricato
di rintracciare, d'interrogare, di
arrestare tutte le persone sospette. Vi domando
quindi una seconda volta, e sotto
la fede del giuramento, come la pensate
voi intorno alla morte dell'arcivescovo di
sant'Andrea. — È questa una pietra di paragone
che abbiamo trovata a fine di assicurarci
delle inclinazioni d'animo de' nostri
interrogati.»
</p>

<p>
Intanto Enrico avea avuto il tempo di
meditare che col resistere al potere arbitrario
confidato in tai mani, si sarebbe
cimentato senza perchè ad un pericolo in
cui potea trascinare il suo medesimo zio.
Per altra parte non era in lui veruna ripugnanza
a manifestare l'orrore che un atto
atroce inspiravagli. Rispose quindi senza
scomporsi: »Non esito a pronunziare che
gli autori di questo assassinio commisero a
mio parere un'azione rea quanto insensata;
vie più riprovevole, poichè tale delitto
diverrà pretesto a raddoppiare di severità
contra le persone innocenti, e lontane dall'approvarlo
come il son io.»
</p>

<p>
<span class="pagenum"><a id="Page_103"></a>[103]</span>
Mentre sì parlava Enrico, Bothwell stava
esaminandone con ogni attenzione i lineamenti,
che non gli giugnevano nuovi.
»Non m'inganno, diss'ei finalmente, voi
siete, o mio caro amico, il capitan <i>Pappagallo</i>
e vi trovai in compagnia sospetta.»
</p>

<p>
»So, rispose Enrico, d'avervi veduto
una volta, e fu il dì della rassegna, nella
casa di Niel.»
</p>

<p>
»E con chi usciste voi di quella casa?
Non eravate forse in compagnia di Balfour
di Burley, il capo degli assassini dell'arcivescovo?»
</p>

<p>
»La cosa è vera; poichè non sarà mai
ch'io mentisca. Ma lungi dal sapere ch'ei
fosse l'autore di questo delitto, io ignorava
perfino che il delitto fosse stato commesso.»
</p>

<p>
»Misericordia! sclamò sir David. Io sono
rovinato, perduto. La lingua di questo sgraziato
sarà cagione, a lui che gli faranno
saltar via dalle spalle la testa, a me di
perdere sin l'abito che ho in dosso.»
</p>

<p>
»Voi però, continuò Bothwell, non potevate
ignorare che Burley fosse un capo
di ribelli, nè ignorare tampoco la proibizione
che hanno tutti i fedeli sudditi del
re di avere alcuna comunicazione con esso,
di dargli o pane o acqua, o fuoco od asilo.
Voi sapevate tutto questo, e vi faceste
contravventore alle leggi!»
</p>

<p>
Enrico tacque.
</p>

<p>
<span class="pagenum"><a id="Page_104"></a>[104]</span>
»Ove lo lasciaste voi? Sulla strada maestra,
ovvero gli avreste dato ricovero in
questa casa?»
</p>

<p>
»In questa casa! sclamò sir David. Oh!
non sarebbe stato sì ardito di dare adito
in mia casa ad un traditore.»
</p>

<p>
»Però non osa negare il fatto» tal fu
allora l'osservazione di Bothwell.
</p>

<p>
»Poichè mi apponete questo fatto a delitto,
rispose Enrico, le nostre leggi non
vi autorizzano a pretendere ch'io dica veruna
cosa intesa ad accusar me medesimo.»
</p>

<p>
»Oh! le mie possessioni di Milnwood!
(proruppe in queste disperazioni lo zio) le
mie belle possessioni di Milnwood che sono
da dugent'anni nella famiglia dei Morton,
eccole prese, confiscate, perdute!»
</p>

<p>
»No, signore, fu presto a dire Enrico,
non permetterò mai che siate punito per
conto mio»; voltosi indi a Bothwell: »Signore,
confesso d'avere dato per una notte
ricovero a quest'uomo, che un dì salvò
la vita a mio padre; ma ciò fu non solamente
a non saputa di mio zio, ma contra
gli espressi suoi ordini che ne divietavano
ricevere in casa sua qualsivoglia sorte di
persone. Credo che se la mia confessione
vale a convincere me, debba egualmente
valere a sdebitare mio zio.»
</p>

<p>
»Giovane, soggiunse allora con tuono
più mansueto il sergente, questa nobile
franchezza vi concilia stima da me. Il vostro
<span class="pagenum"><a id="Page_105"></a>[105]</span>
zio è un buono, venerabile uomo, più
sollecito de' suoi ospiti che di se medesimo,
perchè contentandosi di birra serba il suo
vino per essi. Ditemi dunque tutto quello
che sapete di quello sciagurato Puritano.
Vi disse egli a qual parte andava? Sapete
ove lo potremmo or rinvenire? Forse ignorate
persino che la sua testa è posta a prezzo
di mille marchi d'argento? — Presto! parlate.
In qual luogo lo avete lasciato?»
</p>

<p>
»Signore, rispose Morton, quegli stessi
motivi che m'indussero a concedergli asilo
per una notte, mi costrignerebbero a custodire
il suo segreto, se me lo avesse confidato.»
</p>

<p>
»Così dunque ricusate darmi una risposta?»
</p>

<p>
»Non ne ho altre da darvene.»
</p>

<p>
»Si troverà forse modo di farvi parlare,
bravo giovane, strignendovi fra l'uscio e
il muro, o mettendovi una miccia accesa
fra ciascun dito.»
</p>

<p>
»Per amor del cielo! disse sotto voce la
Alison a sir David, date loro del denaro.
È sol denaro che vogliono. Se no, ammazzeranno
il sig. Enrico, ammazzeranno voi,
ci ammazzeranno tutti.»
</p>

<p>
Milnwood sospirò, e con fioca voce come
chi è in atto di rendere l'anima a Dio
disse al sergente: »se... se venti... sì,
se venti lire potessero accomodare questa
faccenda...»
</p>

<p>
<span class="pagenum"><a id="Page_106"></a>[106]</span>
E mistress Wilson continuò: »Lo udiste,
sig. sergente? il mio padrone vi darà venti
lire sterline...»
</p>

<p>
»Venti lire di Scozia, sgraziata!» la
interruppe sir David, che l'avarizia in quell'istante
fece dimentico dell'abituale condiscendenza
ai detti della vecchia sua governante,
la quale però senza dargli retta
continuò:
</p>

<p>
»Sì signore, venti lire sterline, se volete
aver la bontà di scusare questo giovane
spensierato. Egli è sì caparbio che lo fareste
in pezzi senza ottenerne una sola parola.
E qual costrutto vi avreste di avergli arse
le sue povere dita?»
</p>

<p>
»Veramente, Bothwell titubando rispose,
non so nemmen io ben bene che debba
rispondervi. Conosco molti miei compagni
che prenderebbero il denaro, e condurrebbero
prigioniere il giovine; ma io poi ho
una coscienza, e se il vostro padrone vuol
mantenere le sue offerte, e obbligarsi a
comparire pel nipote, e se tutta la casa vuol
presentar giuramento....»
</p>

<p>
»Presteremo quanti giuramenti vorrete
voi, esclamò la Alison. Spicciatevi, disse
indi sotto voce al padrone, andate a cercare
il denaro, o metteranno il fuoco al castello
e ne abbrustoliranno tutti come salsiccia.»
</p>

<p>
Il vecchio Milnwood guardò in aria flebile
la governante, indi s'avvisò lentamente
alle sue stanze, ove fece vedere la luce
<span class="pagenum"><a id="Page_107"></a>[107]</span>
ad alcuni prigionieri che s'ascondean nelle
tenebre da lungo tempo.
</p>

<p>
Intanto Bothwell, prendendo tuon dignitoso,
s'accigneva a ricevere il giuramento
di cui testè aveva fatto parola: »Donna,
qual è il vostro nome?»
</p>

<p>
»Alison Wilson, signore.»
</p>

<p>
»Ebbene, — Voi Alison Wilson, dichiarate,
certificate, giurate solennemente di
riguardare come illegale e colpevole qualunque
società e congrega contraria alle
leggi di sua maestà, e ai regolamenti del
Consiglio privato?»
</p>

<p>
»Lo giuro,» disse Alison alzando entrambe
le mani.
</p>

<p>
Qui la cerimonia venne interrotta da una
disputa fra Cuddy e la propria madre. Era
qualche tempo ch'essi parlavano sommessamente;
ma il tuono delle lor voci ingagliardì
a proporzione dell'infervorarsi della
discussione.
</p>

<p>
»Silenzio dunque, madre mia, silenzio,
(si raccomandava Cuddy) non potete voi
tacere ancora per pochi istanti?»
</p>

<p>
»No che non tacerò. Mi sento inspirata.
Alzerò la voce e saprò confondere
l'invito dell'angelo delle tenebre.»
</p>

<p>
»Addio, mie speranze! proruppe in tai
detti Cuddy che si strappava i capelli. Ella
ha già messo un piè nella staffa. La fermi chi
può! La vedo già dietro un dragone avviata
verso le carceri, ed io!... il men male
<span class="pagenum"><a id="Page_108"></a>[108]</span>
sarà se mi attaccano, mani legate, alla coda
di un lor cavallo! — Eccola che sta ripassando
la sua predica, ed è lì lì per ispacciarla:
Ah! non v'è più remissione!»
</p>

<p>
»A questo passo dunque volevate venire,
adoratore del vitello d'oro! (sclamò Mausa
stendendo la sua grinza mano verso Bothwell
e infiammati gli occhi del fuoco
del fanatismo). Voi divisate perdere le anime
nostre col pretendere da noi giuramenti
contro coscienza! Ma invano il demonio
tende agguati a coloro che illumina lo spirito
del Signore.»
</p>

<p>
»Miracolo, miracolo! sclamò il sergente;
la vecchia ha ricuperato l'udito, e credo
voglia a furia di gridare farlo perdere a
noi! Tenete in freno quella vostra lingua,
vecchia pazza, e badate con chi vi state ora
parlando.»
</p>

<p>
»Con chi stò parlando? Oh! lo so anche
troppo. Col ministro di Belial coll'uccello
da preda che si nudre de' nostri cadaveri,
col seduttore del debole, coll'assassino
de' santi.»
</p>

<p>
»Per l'anima mia! (disse Bothwell maravigliato
quanto il potrebb'essere un cane
da caccia vedendosi saltare agli occhi una
pernice che temesse pericolo pe' suoi figli)
non ho mai dacchè vivo inteso nulla di più
eloquente! Avete qualch'altra cosa da aggiugnere,
la mia donna?»
</p>

<p>
<span class="pagenum"><a id="Page_109"></a>[109]</span>
»Ne ho, ne ho, scellerati Filistei, collegati
contra il popolo d'Israele; voi siete
leopardi, lupi arrabbiati, che cercano ove
posson trovare le pecorelle del Signore per
berne il sangue e divorarne le carni, siete
serpenti confederati col gran drago dell'Apocalisse!
siete...»
</p>

<p>
»Eh vada al diavolo la vecchia strega! sclamò
un dragone. Fa d'uopo metterle una sbarra
alla bocca e condurla al quartier generale.»
</p>

<p>
»Zitto là, Andrea! soggiunse Bothwell;
e pensate che questa buona creatura usa
de' privilegi del bel sesso. Però ascoltatemi,
santa donna! Sapete voi che tutti i confederati
del gran drago non si mostrerebbero
civili com'io? e ve n'ha fra essi più d'uno
che, credetelo, non si separerebbe da voi
a sì buon mercato. — Presentemente non
posso più esimermi dal condurre questo
giovane (accennando Enrico) al quartier
generale. Dopo la condotta e i discorsi che
egli ha tenuti, il comandante non mi perdonerebbe
d'averlo lasciato in una casa ove
abita una spiritata di tal natura.»
</p>

<p>
»Vedete! vedete di che siete cagione!
disse Cuddy sotto voce alla madre; in grazia
del maladetto vostro cianciare, ecco che
i Filistei, come li chiamate voi, conducono
via il signor Enrico.»
</p>

<p>
»Taci là vigliacco che sei! se tu e tutti
questi altri imbecilli aveste tanto coraggio
nelle braccia quanto io ne ho nella lingua,
<span class="pagenum"><a id="Page_110"></a>[110]</span>
strappereste dalle branche di tai lupi rapaci
la loro preda.»
</p>

<p>
Intanto i soldati impadronitisi del lor prigioniero,
gli avevano legate le mani. Sir
David rientrava in tal momento e spaventato
dagli osservati apparecchi, offerse con
mal compresso gemito una borsa a Bothwell.
Il sergente la ricevette con aria d'indifferenza,
e dopo averla pesata colla mano la
fece saltare all'aria e la riprese; poi scotendo
la testa. »Ascoltatemi, degno uomo,
disse, traendolo in disparte, a Milnwood:
è accaduto un piccolo cambiamento. Questa
vecchia ha parlato troppo e innanzi a
troppi testimoni; onde non posso più dispensarmi
dal condurre vostro nipote al
quartier generale; ma non saprei in buona
coscienza conservare del vostro denaro se non
se quella parte che mi è dovuta come atto
di cortesia.»
</p>

<p>
Aperse indi la borsa da cui levò quante
monete d'oro eran d'uopo per darne una a
ciascun soldato, e mettersene tre in saccoccia.
»Ora, soggiunse, posso accertarvi che
vostro nipote verrà trattato umanamente
lungo la strada. Anche questa sarà una
soddisfazione per voi. Quanto al resto dei
denaro, ve lo restituisco.»
</p>

<p>
Milnwood fu pronto a stendere la mano,
ma non Bothwell a cedere la borsa, con cui
continuava a trastullarsi, così proseguendo
il discorso.
</p>

<p>
<span class="pagenum"><a id="Page_111"></a>[111]</span>
»Non posso però a meno di non rammentarvi
come ciascun padrone di casa è
mallevadore della probità di coloro che in
essa dimorano. I miei compagni non hanno
l'obbligo di tacere tutto quanto in vostra
lontananza questa vecchia Puritana si è fatta
lecito dire. Sarebbe quindi fra i possibili
che il Consiglio privato pronunciasse una
grossa ammenda contro di voi.»
</p>

<p>
»O mio buon sergente! degnissimo comandante!
esclamò spaventato l'avaro. Niun
evvi in questa casa, almeno a mia cognizione,
che ardisse offendervi nè dir cose....»
</p>

<p>
»Ebbene, farò giudice voi medesimo,
soggiunse Bothwell. Fatevi in là, quel giovine
(disse indi a Cuddy, che si ponea d'avanti
alla madre). Lasciate parlare la vostra
genitrice; che certo dopo il primo fuoco
ha avuto tempo di ricaricar le sue armi.»
</p>

<p>
»Oh Dio! sig. sergente, si fece a rimostrare
Cuddy; che cosa è mai la lingua di
una donna per dar tanto peso quanto ella
può dire? Nè mio padre nè io abbiamo
mai dato retta ai discorsi ch'ella facea.»
</p>

<p>
»Zitto là, giovinotto! e badate a non
guastare le vostre faccende. Voi mi parete
assai men goffo di quello che vorreste esser
creduto. — Orsù, mia buona comare,
fatevi valere, mostrate come sapete <i>rendere
testimonianza</i>. Vedete che so usare a tempo
le frasi del vostro gergo!»
</p>

<p>
<span class="pagenum"><a id="Page_112"></a>[112]</span>
Mausa non avea d'uopo di sprone per
prendere il trotto. »Miserabili! sclamò,
miserabili coloro che aggravano la propria
coscienza col sottomettersi agli ordini del
demonio, e che offrono sagrifizi ai figli di
Belial coll'intenzione di vivere in pace con
essi! Miserabili que' che si fanno sordi alla
voce interna dello spirito e che schifi di
mettersi sotto le bandiere de' figli d'Israele,
pagano vilmente tributi alle autorità mondane!
Miserabili quei che danno da mangiare
e da bere ai soldati degli Ammoniti!»
</p>

<p>
»Ma che bella dottrina! sclamò Bothwell.
Non resta che a sapere se andrà a' versi al
Consiglio privato. L'udiste, Andrea? Costei
scomunica tutti coloro che pagano le
imposte al re!»
</p>

<p>
»E chi dà un boccale di birra ad un
povero soldato!»
</p>

<p>
»Signore, voi l'avete intesa, disse volgendosi
a Milnwood il sergente. Or tocca a
voi il pensarci.» E ciò dicendo gli presentava
la borsa.
</p>

<p>
Milnwood che sembrava oppresso dal peso
della disgrazia, secondò i moti di natura
estendendo una seconda volta la mano, ma
gliela ritenne mistress Wilson.
</p>

<p>
»Impazzite! aggiunse sotto voce. Ditegli
che la conservi. Credete di fatto che
ei ve la voglia da vero restituire? Almeno
fatevi un merito di regalargliela.»
</p>

<p>
<span class="pagenum"><a id="Page_113"></a>[113]</span>
»Cosa impossibile, Alison! cosa impossibile!
Non ho forza di pronunziare con
questi soldati la parola <i>dono</i>, trattandosi di
un denaro, che ho contato più di mille
volte!»
</p>

<p>
»L'avrò dunque io questa forza per
evitare mali maggiori. Signore (e in questa
si volse a Bothwell) il mio padrone m'incarica
notificarvi, che non saprebbe risolversi
a ricevere indietro un denaro collocato
in sì buone mani. Vi prega tenerlo,
trattare il meglio possibile il suo nipote e
rendere buoni ufizi sul nostro contegno
al Consiglio privato. Non dovete far verun
conto de' propositi di una vecchia stolta
che non è qui se non se da ier sera, che sta
per essere scacciata immantinente da questa
casa, e che, vel prometto, non vi metterà
il piede in eterno.»
</p>

<p>
»Va benissimo! così doveva finire, esclamò
Cuddy. Già lo sapea che se quella vostra
esecrabile lingua pronunziava sol tre parole,
saremo stati di nuovo obbligati a correre
la campagna.»
</p>

<p>
»Silenzio figlio mio! silenzio! Bada a
non mormorare contro le tribolazioni. Rimettere
il piede in questa casa! E chi lo
vorrebbe? Ne sta forse alla porta il segno
che dee trattenere l'angelo sterminatore?
Qui si pensa al mondo e non alle cose nostre
fuori del mondo. Qui s'ha compassione
d'un parente, e nessuna pietà sul destino
<span class="pagenum"><a id="Page_114"></a>[114]</span>
di migliaia d'eletti che sono inseguiti, costretti
a radunarsi nelle foreste per udire
la divina parola, imprigionati, appiccati,
torturati da questi figli del diavolo.»
</p>

<p>
»In somma, sergente mio, disse Andrea,
non condurremo con noi questa forsennata
di vecchia?»
</p>

<p>
»Tacete voi, gli rispose sotto voce
Bothwell. Nè pensate che la casa è buona,
e che questa vecchia ne dà il pretesto di
tornarvi, non fosse per altro che per verificare
se l'hanno scacciata? Il sig. Morton
di Milnwood non è forse un uomo rispettabile?
Non ha modo di pagare le colpe degli
altri? Che cosa ci faremmo noi di questa
vecchissima strega? Non vale la corda che
vi vuole per appiccarla. — Or via, amici,
un nuovo brindisi innanzi partire! — Evviva
al sig. di Milnwood, ed al piacere che
ci ripromettiamo di rivederlo! piacere che
non tarderà molto, se conserva tai fanatici
al suo servigio.»
</p>

<p>
Indi dopo avere ordinato ai suoi di montare
a cavallo, prese pel suo prigioniero il
miglior palafreno che si trovasse nella scuderia
di sir David. Mistress Wilson, tutta
in lagrime, consegnò al giovane un picciol
fardello ove avea collocati tutti que' pochi
arredi che gli sarebbero stati indispensabili,
e ad un tempo fece scorrere nella mano
di lui una borsa ben fornita, soggiugnendogli
essere ciò per parte dello zio; ma
<span class="pagenum"><a id="Page_115"></a>[115]</span>
veramente era una porzione de' risparmi
fatti da questa donna caritatevole.
</p>

<p>
Bothwell mantenne religiosamente la sua
promessa di ben comportarsi per riguardo
al prigioniero: perchè gli fece slegare le
mani, nè prese d'altra cautela se non quella
di collocarlo in mezzo a due de' suoi uomini
a cavallo.
</p>

<p>
Tutto fu confusione nel castello dopo la
partenza de' soldati. Sir David, angosciato
per la sventura del nipote, e disperato per
aver perdute venti lire sterline senza costrutto,
si gettò sopra d'un seggiolone, nè fece
allora che ripetere in tutta la sera. »Rovinato
d'ogni banda! rovinato da ogni banda!
beni e persone!»
</p>

<p>
Mistress Wilson disacerbò la propria
doglia vomitando un torrente di ingiurie
addosso a Mausa e Cuddy, e mettendoli
fuor della porta.
</p>

<p>
»Addio, miserabile strega, tal fu la conclusione
delle invettive. In grazia tua, ecco
che il più bel giovane di tutta la Scozia
viene condotto prigione!»
</p>

<p>
»Che monta ciò? disse Mausa. Non vi
vergognate di compiagnere un uomo in procinto
di <i>rendere testimonianza a chi è la
vera luce</i>? Si vede bene che siete ancora
nelle tenebre del peccato. Ho fatto per
Enrico quello che avrei fatto pel mio proprio
figlio, e se Cuddy fosse degno di battere
le vie del Signore....»
</p>

<p>
<span class="pagenum"><a id="Page_116"></a>[116]</span>
»Oh non vi affannate su ciò, replicò
Alison. Ve ne do parola io; starete poco a
metterlo in buoni panni simili a quelli che
procuraste al signor Enrico.»
</p>

<p>
»Ebbene! allora sarò come la madre dei
Maccabei; gli suggerirò di non venir mai
a patti cogli empi, d'essere martire, se fa
d'uopo, della propria fede. Alzerò la mia
voce in mezzo ai persecutori, come Daniele
fra i dottori della legge; io....»
</p>

<p>
»Finitela una volta, finitela, o madre,
la interruppe traendosela seco Cuddy, e
non annoiate più lungo tempo questa buona
signora. Voi avete predicato oggi per
un mese. Non siete anche contenta delle
faccende di questa giornata? Voi avete fatto
condurre in carcere il sig. Enrico, siete
stata cagione, che il signor del castello si
levi inutilmente di saccoccia venti lire sterline,
denaro che continuerà a sospirare per
lungo tempo; mercè vostra siam banditi da
una casa ov'eravamo stati accolti con tutta
ospitalità. A meno che non abbiate risoluto
farmi mettere sulla forca, non vedo qual
cosa vi resti ancor da operare.»
</p>

<p>
Mausa lo seguì borbottando fra' denti le
parole, <i>testimonianza</i>, <i>spirito</i>, <i>luce</i>, <i>gran
drago</i>, ed entrambi si posero in cammino
senza sapere ove troverebbero nuovo ricovero.
</p>
</div>

<div class="chapter">
<p>
<span class="pagenum"><a id="Page_117"></a>[117]</span>
</p>

<h2><a id="capVIII"></a>
CAPITOLO VIII.
</h2>

<div class="poem">
<p>»Figlio di Marte, crebbi sotto i paterni auspici</p>
<p>»L'attestan sul mio petto nobili cicatrici:</p>
<p>»E fei guerra a vicenda sul campo dell'onore</p>
<p>»Alla Francia, ai rivali, gloria difesi e amore.»</p>
<p class="i4"><i>Burns.</i></p>
</div>

<p>
»Non vi lasciate vincere dalla costernazione,
diceva strada facendo Bothwell al
suo prigioniero. Ho veduto che avete coraggio.
Ebbene! il peggio che possa accadervi
è l'essere appiccato, ma in tempo di guerra
non è un disonore. Molti valorosi ebbero
la stessa sorte. Già non posso dissimularvi
che la legge vi condanna, a meno che
non vi prestaste ad una sommissione convenevole,
e che vostro zio non isborsasse una
buona ammenda per voi. Almeno sappiam
che ha il modo di pagarla, quand'anche,
come pare, non ne abbia la voglia.»
</p>

<p>
»Il pericolo di mio zio è la cosa che più
mi molesta, rispose Morton. So che è affezionato
al denaro quanto alla propria vita;
e poichè a non saputa di lui ho dato asilo
per una notte a Balfour, fo voti i più sinceri
al cielo, onde il gastigo, qualunque
esser possa, non cada che sopra di me.»
</p>

<p>
»Ascoltatemi dunque. Voi siete giovine,
vigoroso, ben fatto, della persona: è fra le
<span class="pagenum"><a id="Page_118"></a>[118]</span>
cose assai probabili, che vi propongano servigio
in uno dei reggimenti scozzesi mandati
in terra straniera. Il partito non è da
disdegnare: se v'è il caso di venir alle mani,
o se avete amici che vi spalleggino,
voi non tarderete ad aver patente d'ufiziale.»
</p>

<p>
»Tal gastigo non lo sarebbe per me,
perchè non desidero meglio, ed è appunto
la cosa di cui parlava stamane a mio zio.»
</p>

<p>
»Da vero? Ma voi dunque non siete
Presbiteriano?»
</p>

<p>
»Non ho mai parteggiato per alcuna delle
fazioni che han portata la discordia fra
i miei concittadini. Ho vissuto fin qui tranquillamente
presso lo zio, e ve lo replico,
io divisava raggiugnere qualcuno de' nostri
reggimenti stanziati fra gli stranieri.»
</p>

<p>
»Debbo sapervi buon grado di tal vostra
idea che in certo modo fa corte alle
mie: così io pure ho incominciato carriera.
Ho servito lungo tempo in Francia fra le
guardie scozzesi. Il diavolo mi porti se non
è la migliore scuola quanto a disciplina!
Fate quel che volete se non siete di servizio:
nessuno ci bada. Ma mancate un giorno
all'ordinanza, e vi aggiustano per le feste!
Questo accidente mi è accaduto una
volta; e il vecchio capitano Montgomery
mi fece per sei ore continue star di sentinella,
legato ad un palo sul pianerottolo
dell'arsenale ad un sole ardente!... corpo
<span class="pagenum"><a id="Page_119"></a>[119]</span>
di mille diavoli! Io ero cotto quanto il
può essere una testuggine nelle migliori taverne
di Londra.»
</p>

<p>
»E sicuramente voi amerete il servigio
militare!»
</p>

<p>
»Sopra tutte le cose! ben inteso però...
senza pregiudizio delle donne e del
vino.»
</p>

<p>
»E faceste la guerra in Francia?»
</p>

<p>
»La nostra prima fazione era far la
guardia alla persona del re, a Luigi il Grande,
o mio figlio. Ma abbiamo anche servito
in alcune spedizioni contro gli Ugonotti,
e non mi fruttavano male, se debbo
dirla; se non altro mi addestrarono al
genere di servizio che adesso mi tocca prestare.
Ma orsù! vedo che siete un buon
camerata, ed è giusto che abbiate la vostra
parte sul contante regalatomi dal vecchio
zio, perchè a quel che penso dovea
tenervi assai scarso di borsellino. Noi siamo
fatti così. Quando ci troviamo in denari
non lasciamo mai nel bisogno i colleghi.»
</p>

<p>
Sì dicendo, cavò di scarsella la borsa di
sir David, e messole mano, ne trasse fuori
un pugno di monete d'oro, che, senza contarle,
offerse ad Enrico. Morton lo ringraziò
senza accettarle; ma ad onta della generosità
manifestata in quel momento da
Bothwell, non giudicò prudente consiglio
il far cenno del denaro ricevuto dalla governante;
si limitò quindi a dire che per
<span class="pagenum"><a id="Page_120"></a>[120]</span>
allora non avea bisogno di alcuna cosa ed
esser certo che lo zio non lo avrebbe lasciato
privo di soccorsi ogni qualvolta glie
ne avrebbe fatto richiedere.
</p>

<p>
»Poichè è così, queste monete continueranno
a stivare la mia saccoccia. Quando
è ben piena, mi fo un dovere, finchè
non sia vuota, di non lasciar la taverna ammeno
che non mi chiami il servizio. Se poi
la borsa è sì leggiera che il vento la possa
portar via, lesti a cavallo! e capita sempre
qualche via di riempirla. — Ma a chi appartiene
questa torre che s'innalza in mezzo
della foresta?»
</p>

<p>
»Voi vedete il castello di Tillietudlem,
disse uno degli uomini a cavallo. Qui dimora
lady Bellenden, ottima fra quanti
sono affezionati alla causa del re e buon'amica
de' militari. Allorchè riportai quel
mal colpo da uno di questi cani di Puritani,
stato dietro una siepe ad appostarmi
coll'archibuso, passai un mese intero nella
casa di questa ragguardevole signora, e
mi prenderei a patto d'essere ferito una
seconda volta, purchè avessi certezza che
mi toccasse un ospitale di quella fatta.»
</p>

<p>
»Molto bene! soggiunse Bothwell, voglio
in tale occasione farle omaggio del mio
rispetto e chiederle ad un tempo qualche
reficiamento pe' miei uomini e pe' miei cavalli.
Sono assetato come se non avessi bevuto
di sorte alcuna al castello di
<span class="pagenum"><a id="Page_121"></a>[121]</span>
Milnwood. — L'è una gran bella condizione ai
tempi in cui siamo, proseguì volgendosi ad
Enrico, la condizione di un soldato del re!
Non passa davanti a casa che non vi trovi
onde ristorarsi. Appartiene questa ad un
Reale? Le offerte gli vengono dall'amicizia.
Entra in quella d'un fanatico Puritano? Si
fa servire per forza. Trovasi alloggiato da
un moderato Presbiteriano, ovvero da persona
su di cui gravita qualche sospetto? il
timore de' padroni gli procaccia tutto quanto
desidera: in guisa che v'è da guadagnare
da tutte le bande.»
</p>

<p>
»E <i>in guisa che</i> voi divisate di fare una
visita al castello di Tillietudlem!»
</p>

<p>
»Sì certamente! come potrei dare ai miei
superiori vantaggiose informazioni sulle buone
massime che guidano la padrona del
luogo, senza assaggiare il suo vin di Spagna?
È questo vino il conforto delle vecchie
vedove d'alto grado, come la mezza
birra è il conforto di vostro zio. Ma voi
ne assaggerete in nostra compagnia. Prigioniero
o non prigioniero, ciò poco monta;
ho promesso trattarvi bene, nè accadde
mai che Bothwell mancasse alla parola data
una volta.»
</p>

<p>
»Quand'è così non farete difficoltà a
concedermi una grazia che debbo chiedervi.»
</p>

<p>
»Purchè non si opponga al mio dovere,
potete starne sicuro. Che bramereste?»
</p>

<p>
<span class="pagenum"><a id="Page_122"></a>[122]</span>
»In questa famiglia io son conosciuto;
non vorrei vi si risapesse l'accidente occorsomi.
Permettete ch'io ben m'avvolga
nel mantello d'un dei vostri uomini, e indicatemi
soltanto come un prigioniero fidato
a voi, astenendovi dal pronunziare il mio
nome.»
</p>

<p>
»Ben volentieri! Andrea, date il vostro
mantello al prigioniero. — E voi soldati,
ricordatevi che è proibito il dire chi egli
sia e dove lo abbiamo arrestato, sotto pena,
se trasgredite, di star per due ore sul
cavallo di legno, con un peso di cinquanta
libbre a ciascun piede.»
</p>

<p>
Sì dicendo, giunse colla sua comitiva
dinanzi a un andito in volta, fiancheggiato
da due torricelle, entro le quali abitava
la famiglia d'un contadino, che facea l'ufizio
di guardian del castello. La porta di
questo andito, che nel durare delle guerre
civili era stata fracassata dai soldati di
Monk, non venne riparata più mai. In
quel tempo il guardiano e la famiglia di
lui trovavansi a lavorare ne' campi; però
Bothwell e la sua brigata non ebbero ostacolo
ad inoltrarsi in quello stretto e tortuoso
corritoio, selciato di grossi mattoni:
di lì montando una salita ripida anzichè
no si perveniva al castello, le cui fortificazioni
esterne vedeansi a quando a quando
per mezzo agli alberi. Era questa una fortezza
fabbricata a' tempi de' Sassoni con
<span class="pagenum"><a id="Page_123"></a>[123]</span>
tanta saldezza, che tuttavia un aspetto ragguardevole
presentava.
</p>

<p>
»Corpo di mille diavoli! sclamò Bothwell
nel contemplarla. Fortuna che è capitata
in mano di gente dabbene! Se appartenesse
a qualche Puritano, basterebbero a
difenderla contro uno squadrone di cavalleria
dodici vecchie colle lor rocche, sol
che avessero metà della risolutezza onde
sfoggia la strega da noi lasciata a Milnwood. — Vediamo
ora che cosa dica l'inscrizione
posta in fronte a cotesta porta.
<span class="smcap">Riparata da ser Ralph Bellenden nell'anno
1550</span>. Per bacco! è un'antichità
rispettabile. — Conviene ch'io mi presenti
con cortesi modi alla vecchia signora, e
che cerchi richiamarmi alla memoria alcuno
de' complimenti di cui la mia testa era
piena quand'io frequentava le società di
riguardo.»
</p>

<p>
Intanto ch'ei facea tali considerazioni,
il cantiniere di Milady stava guatando dalle
feritoie coloro che giugnevano; laonde corse
ad avvertire la signora, come una brigata
di dragoni insieme ad un prigioniero s'avviasse
al castello.
</p>

<p>
»Son certo, le diss'egli, che il sesto di
questi è un prigioniero, perchè lo vedo fra
mezzo a due altri che gli tengono le redini
del cavallo; ed era sempre in tal guisa
che conducevano i prigionieri ai giorni del
gran marchese.»
</p>

<p>
<span class="pagenum"><a id="Page_124"></a>[124]</span>
»Soldati del re! sclamò Lady Bellenden.
Senza dubbio abbisognano di qualche ristoro.
Correte, Gudyil; dite loro che sono
i benvenuti, nè vi state dall'offerire ai
medesimi tutto di che potessero aver mestieri. — Poi
or che ci penso! voglio riceverli
io stessa. Non saran mai troppi i riguardi
verso persone che non la perdonano
a fatiche per far rispettare l'autorità del
monarca. A me la mia grande mantiglia di
velluto nero! dite a mia nipote di raggiugnermi
tostamente; che Jenny Dennison e
due altre donne di casa si preparino per
seguirmi a qualche distanza!»
</p>

<p>
Tutti i quali ordini furono momentaneamente
eseguiti; e lady Margherita in tuon
dignitoso discese fino al cortile del suo castello
per ivi ricevere decorosamente sì fatti
ospiti. Bothwell nel salutarla prese quel
contegno di disinvoltura solita a contraddistinguere
in allora i cortigiani di Carlo II,
nè da' suoi modi nulla trapelava più di
quella rozzezza ch'era propria ad un sergente
di dragoni. E veramente Bothwell,
nel corso di una vita variamente agitata
da moltiplici vicessitudini, aveva talvolta
frequentate compagnie adatte piuttosto alla
nobiltà del suo nascere che al grado da
lui tenuto nella società. Ei disse pertanto
a lady Margherita, come gli rimanessero a
far molte miglia prima di sera, e quindi
la pregava concedere per un'ora ricetto sì
<span class="pagenum"><a id="Page_125"></a>[125]</span>
a lui che alla sua truppa tanto di far riposare
i cavalli.
</p>

<p>
»Ben volentieri! rispose lady Margherita.
La mia gente avrà cura perchè nulla
vi manchi, e voglio sperare che in questo
intervallo voi e i vostri compagni accetterete
qualche cosa per ristorarvi.»
</p>

<p>
»Non v'è chi ignori, o Milady, s'affrettò
a dire Bothwell, esser questo il solito
stile onde i buoni servitori del re vengono
accolti fra le mura di Tillietudlem.»
</p>

<p>
»In tutte le occasioni, soggiunse lady
Bellenden che molto si compiacque di un
tal complimento, procuro compiere i miei
doveri con onore e con lealtà. Anzi non è
tanto tempo, signor sergente, dacchè sua
maestà il re, or sì gloriosamente regnante,
e che forse ha tuttavia la clemenza di rammentarsi
di quanto son per narrarvi, si
degnò onorare in persona il mio castello, e
accettare una colezione in una sala che vi
sarà fatta vedere, e che oggi ancora chiamiamo
la sala del re.»
</p>

<p>
Bothwell avea già fatto scendere da
cavallo i suoi uomini e raccomandato a due
d'essi di vegghiare sul prigioniero, per la
qual cosa potea continuare senza divagarsi
il parlamento che la signora del luogo aveva
avuto la bontà d'intavolar seco lui.
</p>

<p>
»Poichè il re mio padrone, o Milady,
ebbe il vantaggio di sperimentare la vostra
ospitalità, non maraviglio s'ella si estende
<span class="pagenum"><a id="Page_126"></a>[126]</span>
a tutti quei che lo servono, e il cui merito
principale stassi nella fedeltà. Io poi
appartengo a sua maestà più da vicino di
quanto la mia divisa di sergente sembra
indicarlo.»
</p>

<p>
»Davvero, o signore? Forse avrete fatto
parte della casa reale?»
</p>

<p>
»Ne fo tuttavia parte, o Milady; ed
ho quindi il diritto di vantarmi congiunto
per sangue alle famiglie le più nobili della
Scozia, e forse a quella ancor di Bellenden.»
</p>

<p>
»Non vi comprendo» soggiunse lady
Margherita, che sollevò il capo in aria schifiltosa,
e intesa a provare come ella avesse
per uno scherzo male a proposito sì fatto
dire.
</p>

<p>
»Nella condizione cui scesi, o Milady,
è forse una follia in me il riandare tai ricordanze;
ma voi dovreste aver udito parlare
del mio avolo Francesco Stuardo, cugino
germano di Giacomo I, che gli conferì
il titolo di conte di Bothwell. La vita di
lui non fu che una lunga sequela di sventure,
nè il portarne il nome mi è stato
sorgente di grandi vantaggi.»
</p>

<p>
»Veramente, soggiunse lady Margherita
con tuono di maraviglia ad un tempo e di
simpatia, avea ben io udito parlare che il
pronipote di quest'uomo celebre non godea
d'uno stato corrispondente alla propria nascita;
ma fui ben lungi dall'immaginarmi,
<span class="pagenum"><a id="Page_127"></a>[127]</span>
ch'egli avesse avuto sì poco avanzamento
nella carriera militare. Come può essere
che la fortuna abbia trattato così aspramente
un germoglio della dinastia degli
Stuardi?»
</p>

<p>
»Tutto ciò, o Milady, è nel corso ordinario
delle umane cose. Ho avuto alcuni
lampi di buona sorte. Ho votato più d'un
fiaschetto in compagnia di Rochester; mi
son dato più d'una volta bel tempo insieme
a Buckingam: ho fatta la guerra ed avuta
comunanza di diporti con Sheffield; ma
tutti questi amici, che m'ebbero volentieri
per compagno ne' loro sollazzi, non hanno
poscia giammai pensato a giovarmi. Forse
(aggiunse con acerbità) non ho saputo mostrarmi
assai commosso dall'onore, che questi
potenti grandi di nuova data compartivano
ad un discendente degli Stuardi coll'ammetterlo
nella lor società.»
</p>

<p>
»Ma i vostri amici di Scozia, o signore
Stuardo, la vostra famiglia che in questo
paese è sì numerosa e possente!»
</p>

<p>
»Che volete, Milady? Alcuni di questi
m'avrebbero volentieri preso per guardia
delle loro foreste, godendo io fama di buon
cacciatore; altri mi avrebbero affidato l'incarico
di difenderli in private querele perchè
so adoperar bene la spada. Avvene
alcuni che in mancanza di più scelti convitati
m'avrebbero ammesso alla loro mensa
non mi stando io dal votare i miei tre
<span class="pagenum"><a id="Page_128"></a>[128]</span>
fiaschetti con leggiadria; ma servir per servire,
parenti per parenti, ho preferito il
prender servigio sotto mio cugino, Carlo II,
benchè la paga sia poca, e la divisa non
molto brillante.»
</p>

<p>
»È una vergogna, un vero scandalo! proruppe
lady Margherita. E perchè non vi
volgete a dirittura a sua maestà? Il re si
troverebbe, cred'io, ben sorpreso, in veggendo
un rampollo della sua augusta casa....»
</p>

<p>
»Perdonate la franchezza d'un soldato,
o Milady. Pur conviene ch'io lo dica. Il
re pensa molto più ai suoi propri rampolli
che a quelli del bisavolo di suo nonno.»
</p>

<p>
»In somma, signore Stuardo, dovete
promettermi di dormire questa notte a Tillietudlem.
Aspetto qui domani il vostro colonnello,
il bravo Claverhouse, al quale il
re ha molta obbligazione: vengono di fatto
da questo ufiziale i severi provvedimenti
che sono stati presi onde estirpare da' nostri
dintorni tutti i facinorosi, tutti coloro
che aspirano a rovesciare il governo. Gli
domanderò il vostro avanzamento, il vostro
pronto avanzamento, e son certa e del rispetto
suo al sangue che vi scorre per le
vene, e de' riguardi di cui si pregerà verso
una lady che ha ricevuto tanti contrassegni
di distinzione da sua maestà; quindi non
lascerà priva d'effetto la mia domanda.»
</p>

<p>
»Vi son grato, Milady. Rimarrò qui
certamente poichè a tanto m'incoraggiate;
<span class="pagenum"><a id="Page_129"></a>[129]</span>
e mi giova anche perchè avrò più presto
occasione di presentare al mio colonnello
il prigioniero che ho meco.»
</p>

<p>
»E chi è questo prigioniero, signore
Stuardo?»
</p>

<p>
»Un giovane, se vogliamo, di buona
famiglia, che ha dato ricovero e agevolati
i modi della fuga ad uno fra gli uccisori
dell'arcivescovo di Sant'Andrea.»
</p>

<p>
»Quale obbrobrio! sclamò lady Bellenden.
Par fino impossibile che un uomo di
buona nascita consenta a farsi protettore
d'un assassino, e soprattutto dell'assassino
d'un rispettabile vecchio, d'un arcivescovo,
d'un primate. Ho una prigione all'uopo,
signore Stuardo; ve ne fo dar tosto
la chiave. È quella stessa prigione, entro
cui il mio povero sir Arturo Bellenden
fece rinchiudere ventidue <i>wig</i> dopo la battaglia
di Kilsythe; non può dirsi mal sana,
perchè non è che due piani sotterra, e dovrebbe
anche avere uno spiraglio per rinnovar
l'aria.»
</p>

<p>
»Domando mille volte perdono, o Milady.
Non è già ch'io dubiti dei meriti
ammirabili della vostra prigione, ma ho
promesso d'usare riguardi al mio prigioniero;
vi chiedo quindi per lui una stanza,
e avrò cura io di farlo custodire in modo
che gli sia impossibile la fuga quanto se
avesse i ceppi ai piedi e alle mani.»
</p>

<p>
<span class="pagenum"><a id="Page_130"></a>[130]</span>
»Come giudicate più a proposito, signore
Stuardo; niuno meglio di voi conosce i vostri
doveri. — Vi lascio. Ho dato gli ordini
al mio intendente Harrison onde siate provveduto
di quanto vi possa occorrere. Avrei
il massimo piacere nel tenervi compagnia
io medesima; ma...»
</p>

<p>
»Non fate complimenti, o Milady. Comprendo
benissimo che la divisa di sergente
distrugge qualunque privilegio potesse derivarmi
dal real sangue di Giacomo V.»
</p>

<p>
»Non è per riguardo mio, signore Stuardo;
mi fareste un torto col crederlo!....
ma domani parlerò al vostro colonnello e
spero vedervi presto innalzato a tal grado,
che vi renda più piacevole la ricordanza
del nascer vostro.»
</p>

<p>
»Temo assai, Milady, sul verificarsi della
vostra speranza, ma non vi sono quindi
men grato delle buone intenzioni che a mio
favore manifestaste. Ad ogni evento avrò
passata una buona serata col sig. Harrison.»
</p>

<p>
Dopo di che lady Margherita gli fece
un grazioso inchino, adatto a provare quanti
riguardi ella serbasse al regio sangue comunque
scorresse nelle vene di un sergente
delle guardie; poi nel ritirarsi lo assicurò,
che tutto quanto trovavasi nel castello
di Tillietudlem era a piacere di lui e della
sua gente a cavallo.
</p>

<p>
Al qual proposito il nostro sergente non
si ristette dal prenderla esattamente in parola.
<span class="pagenum"><a id="Page_131"></a>[131]</span>
Da lungo tempo ei non era molto sofistico
nella scelta de' suoi compagni, e per
vero dire sentì come avrebbe goduto di maggior
libertà standosene coll'intendente che
costretto a passare la sera colla cerimoniosa
signora del castello. La sua prima fazione
si fu il procacciare al prigioniero una stanza,
e la esaminò egli medesimo per accertarsi
che non vi fossero più d'un'uscita o
modi facili per fuggire dalle finestre. Posta
indi una guardia alla porta promise a Morton
d'inviargli una cena, ed un fiaschetto del
miglior vino che fosse nella cantina di milady;
indi s'andò a mettere a tavola con
Harrison e con Gudyil, che ne fecero ottimamente
gli onori aggiugnendo appetito al
convitato col lor buon esempio.
</p>
</div>

<div class="chapter">
<p>
<span class="pagenum"><a id="Page_132"></a>[132]</span>
</p>

<h2><a id="capIX"></a>
CAPITOLO IX.
</h2>

<div class="poem">
<p>Scorgi il lido tuttor, mia navicella,</p>
<p>E se' ludibrio ai venti e alla procella.</p>
<p class="i4"><i>Prior.</i></p>
</div>

<p>
Intantochè lady Bellenden avea col nobile
sergente il colloquio da noi narrato testè,
la pronipote non accesa d'egual entusiasmo
siccome l'ava per tutto ciò che perteneva
a regio sangue, nulla più sapea scorgere in
Bothwell d'un gaglioffone ben complesso, i
cui lineamenti abbronzati presentavano una
singolare mescolanza d'imprudenza e d'abbiezione,
di gaiezza e di mal'umore; laonde
si trasse in disparte con Jenny Dennison
che compiea verso lei gli ufizi di cameriera.
Nè maggiore attenzione i soldati ottennero
da miss Editta, datasi unicamente a contemplare
il prigioniero, che per la cura appunto
di nascondersi il volto col mantello
eccitava vie più la curiosità della giovane.
</p>

<p>
»Vorrei sapere chi sia questo povero
infelice» diss'ella a Jenny.
</p>

<p>
»A ciò pensava io parimente, o miss
Editta: io temea forse Cuddy; ma Cuddy
dovrebbe essere più piccolo. — Però.... non
mi sarà tanto difficile il saperlo, conosco
uno di quei soldati.... il più giovane fra i
quattro.... quello che ha migliore fisonomia.»
</p>

<p>
<span class="pagenum"><a id="Page_133"></a>[133]</span>
»E in qual modo è che lo conoscete?»
</p>

<p>
»Mio Dio, miss Editta! Egli è Tom
Holliday, quel soldato che fu ferito pochi
passi lungi da qui, e che si è trattenuto
più d'un mese in questo castello. Oh! posso
domandargli quello che voglio, ben certa
di non averne ripulse.»
</p>

<p>
»Trovate adunque un'occasione onde
chiedergli il nome del prigioniero, indi venite
a raggiugnermi nelle mie stanze. Egli
è forse qualche nostro confinante, qualche
persona alla cui sorte prendiamo parte.»
</p>

<p>
Jenny adempiè tosto il ricevuto comando,
nè fu tarda a ricondursi dalla padrona,
ma con tale fisonomia che ben ne dava a
divedere la sorpresa e la costernazione.
</p>

<p>
»Ebbene, Jenny! sclamò miss Bellenden.
Che vuol dire questo smarrimento che vi
si legge nel volto? Il prigioniero sarebbe
egli mai veramente il povero Cuddy?»
</p>

<p>
»Cuddy, miss Editta! (Rispose Jenny,
ben consapevole del cordoglio che stava
per arrecare alla sua giovine signora) no,
no, non è Cuddy.... Oh! chi l'avrebbe mai
sognato?.... Egli è..... il sig. Enrico Morton.»
</p>

<p>
»Enrico Morton! sclamò Editta impallidendo
a sua volta. Questa cosa è impossibile,
assolutamente impossibile. Lo zio di
Morton non ha che fare nulla co' ribelli.
Il ministro di Milnwood ha prestato il suo
<span class="pagenum"><a id="Page_134"></a>[134]</span>
giuramento di sommissione alle leggi, Enrico
non si è mai ingerito nelle sfortunate
nostre querele. Egli è del certo innocente.»
</p>

<p>
»Non son questi i tempi, o mia signora,
in cui si cerchi sapere se un uomo è innocente
o colpevole. Fosse ei più bianco della
neve che copre le nostre montagne, si troverebbe
modo, se almeno così si volesse, di
farlo comparire più nero d'un corvo. Ah!
Tom Holliday mi ha affermato ch'ei non
è in rischio minor della vita.»
</p>

<p>
»Della vita! (sclamò miss Bellenden che
appena avea forza di respirare) fa mestieri
ch'io 'l veda, ch'io gli parli.... Gli è assolutamente
d'uopo salvarlo.»
</p>

<p>
»Deh! mia cara miss, pensate a lady
Bellenden, ai pericoli, alle difficoltà. Egli
è guardato a vista sintantochè arrivi il colonnello,
e se il povero sir Morton non
arriva a convincerlo della sua innocenza,
vedo le cose avviate malamente per esso.»
</p>

<p>
»Se bisognerà ch'io muoia, o Jenny,
morirò seco lui. Non mi opponete pericoli
o difficoltà. Fate ch'io parli ad Holliday,
conducetemi a lui; mi getterò a' suoi piedi,
pregherò, supplicherò, gli dirò: <i>per poco che
abbiate un'anima!</i>....»
</p>

<p>
»Che cosa mi tocca ascoltare? miss Bellenden
a' piedi d'un Holliday parlando di
anima a tal'uomo che sa appena d'avere
<span class="pagenum"><a id="Page_135"></a>[135]</span>
un'anima! Cattivo divisamento, mia cara
padrona! e il cui buon successo inoltre è
impossibile! Quando siate veramente ferma
nel voler vedere il sig. Enrico, lasciate condurre
a me tale faccenda; benchè per vero
non veda a che vi gioverà l'averlo veduto.
Io so come debbo prendere la cosa con
Holliday; è desso che questa notte farà la
guardia alla porta del prigioniero. Ma primieramente
gli è necessario, che addossiate
una delle mie vesti per non essere riconosciuta;
e viene appunto a favorirne l'oscurità
della notte.»
</p>

<p>
»Andatemene presto a cercare una, o
Jenny, non perdete un instante. Fa d'uopo
ch'io 'l veda. Troverò ben io qualche via
di salvarlo.»
</p>

<p>
Jenny corse lesta nella propria stanza,
e portando con sè una delle sue vesti, la
pose indosso alla padrona, che appoggiandosi
al braccio di lei, si avanzò con passo
tremante verso la camera, ove Enrico stava
racchiuso.
</p>

<p>
Era situata nella torre principale sì
fatta stanza, e metteva ad una loggia, che
Holliday stava scorrendo in lungo ed in
largo; perchè Bothwell fedele alla promessa
di usare riguardi al prigioniero, non volle
mettere in una medesima camera con esso
l'uomo cui lo aveva dato in custodia. Holliday
colla sua carabina sulle spalle scacciava
la noia dell'esser solo innaffiandosi a
<span class="pagenum"><a id="Page_136"></a>[136]</span>
quando a quando il gorgozzuolo con un
fiaschetto di vino posto sopra una tavola,
e che veniva dopo un boccale di birra,
cui la nostra scolta aveva già tracannata.
Le due donne giugnendo alla porta della
loggia lo udirono cantare questi ultimi versi
della prima strofetta d'una canzone scozzese:
</p>

<div class="poem">
<p>Metti in bando i sogni tuoi,</p>
<p>Monta in groppa insiem con me.</p>
</div>

<p>
»Sopra tutto, dicea Jenny a miss Editta,
lasciatemi fare. So come devo condurre il
mio uomo. Quanto a voi, non dite una
sola parola.»
</p>

<p>
Dopo avere aperta la porta, assunse
un tuono di civetteria villereccia; e si mise
a continuar la canzone al punto in cui
l'aveva interrotta Holliday.
</p>

<div class="poem">
<p>Quel giubbon non mi talenta.</p>
<p class="i2">Invaghì di me un milordo.</p>
<p class="i2">Già con lui stretto è l'accordo.</p>
<p class="i2">Cerca un'altra che consenta</p>
<p class="i2">Starsi in groppa insiem con te.</p>
</div>

<p>
»Una disfida!» sclamò Holliday, e
quel ch'è più due contra uno, ma un
buon soldato non si lascia mai far paura.
Statemi ad udire. E così continuò la
canzone.
</p>

<p>
<span class="pagenum"><a id="Page_137"></a>[137]</span>
</p>

<div class="poem">
<p>Il milordo non ti cura,</p>
<p class="i2">Mia regina, e a parlar schietto</p>
<p class="i2">Ti burlò giurando affetto.</p>
<p class="i2">Sarà ancor tua gran ventura</p>
<p class="i2">Starti in groppa insiem con me.</p>
</div>

<p>
»Adesso pagatemi la mia canzone» disse
egli a Jenny, e in questa si fece innanzi
per darle un abbraccio.
</p>

<p>
»Adagino, sig. Holliday! adagino! le disse
costei rispignendolo. Che penserebbe di
me mia cugina se vi lasciassi fare? Ah!
se non vi contenete con più decenza, vi
giuro bene che non mi vedrete più. Non
vi vergognate d'aver sì poco rispetto pel nostro
sesso? mi credeste qui venuta con
qualche intenzione?....»
</p>

<p>
»E perchè dunque ci siete venuta, miss
Jenny?»
</p>

<p>
»Mia cugina ha bisogno di parlare al
vostro prigioniero, al sig. Morton, ed io
soltanto venni per accompagnarla.»
</p>

<p>
»Davvero! Oh diavolo! E come contate
di fare per entrare in quella camera? Nè
voi, nè vostra cugina mi parete sottili tanto
da poter passare pel buco d'una serratura.
E quanto ad aprir la porta, mie vezzose
signorine, è inutile pensarci sopra.»
</p>

<p>
»È inutile pensarci sopra? È anzi quel
che ha da essere» rispose senza scompigliarsi
Jenny.
</p>

<p>
<span class="pagenum"><a id="Page_138"></a>[138]</span>
»Me ne rallegro, miss Jenny; almeno
l'idea è speditiva» e detto questo ritornò a
camminare su e giù per la loggia con al
braccio la sua carabina.
</p>

<p>
»Non volete dunque lasciarci entrare,
sig. Holliday? Ebbene il male sarà tutto
vostro! Questa è l'ultima volta che mi
vedrete e conserverò per me quello che io
aveva preparato per voi.»
</p>

<p>
E così dicendo si faceva passare dall'una
all'altra mano un dollaro d'argento.
</p>

<p>
»Dategli oro» le dicea sotto voce miss
Editta.
</p>

<p>
»Oibò! per lui basta argento; e poi se
gli offrissi oro prenderebbe sospetto che foste
d'una condizione più elevata di quanto
date a divedere. — Ebbene, sig. Holliday;
Mia cugina non ha tempo di piantarsi qui
di fazione. Pensate se vi conviene lasciarci
entrare; se no, buona notte!»
</p>

<p>
»Un momento! disse il soldato, un momento!
capitoliamo un tantino. Se io permetto
a vostra cugina d'introdursi là entro,
mi terrete voi compagnia sintanto che
ella ritorni? Questa è la via di trovarci tutti
contenti.»
</p>

<p>
»Ben pensata! E credete voi forse che
mia cugina ed io siam donne di tal'umore
da avventurarci sole, ella con un giovine,
io con un soldato? No, no, sig. Holliday
cancellatelo dai vostri libri. Mio Dio!
qual differenza tra le promesse e i fatti
<span class="pagenum"><a id="Page_139"></a>[139]</span>
di certe persone! Quante volte v'ho udito
dirmi: <i>Domandatemi tutto quel che volete!</i>
e la prima volta che vi chiedo qualche
cosa, è questa la compiacenza che mi usate!
Oh non era così che si comportava il
povero Cuddy, da voi tanto sprezzato! si
sarebbe tolto a patto di essere appiccato
piuttosto che fermarsi due volte a ragionare
sopra una cosa di cui l'avesse pregato
Jenny.»
</p>

<p>
»Cuddy vada al diavolo! sclamò il dragone.
La mia speranza è che sarà appiccato
sul serio una di queste mattine. L'ho
veduto quest'oggi a Milnwood colla sua vecchia
strega di madre ed ha mancato sì poco
da tenermelo per sicuro, ch'io non mel conducessi
attaccato alla coda del mio cavallo
colle mani e co' piedi legati. Ah! c'era bene
tutto il motivo di fermarlo!»
</p>

<p>
»A maraviglia! a maraviglia! ma se voi
costrignete Cuddy a prender la fuga per
mezzo a monti e foreste, abbiatevi occhio
alla vita, perchè è tale da giugnervi con
un buon colpo d'archibuso; e affè! tira a
segno; fu il terzo alla gara del <i>pappagallo</i>. — Ma
qui si va fuor di via. Voi non volete
dunque lasciarci entrare? Andiamo cugina,
spacciamoci da quest'uomo così scortese.»
</p>

<p>
»Aspettate anche un poco, Jenny. Diavolo!
Mi credete sì inesorabile ad ogni parola
che dico? — Il sergente adesso dov'è?»
</p>

<p>
»A tavola che mangia e beve in compagnia
di Harrison e Gudyil.»
</p>

<p>
<span class="pagenum"><a id="Page_140"></a>[140]</span>
»E gli altri miei camerati?»
</p>

<p>
»Corteggiano sei <i>galloni</i> di birra, nè
pensano che a votarli.»
</p>

<p>
»Se così è, non verranno qui che al momento
di dovermi dare la muta; vale a dire
fra un'ora. Ma, vezzosa Jenny, mi promettete
voi di venire un'altra volta, e sola,
a trovarmi?»
</p>

<p>
»Forse sì, forse no. Intanto ecco un
dollaro, che vi procaccerà diletto per lo meno
quanto la mia compagnia.»
</p>

<p>
»Dio mi danni, se questo è vero! disse
egli prendendo la moneta. Non l'accetterei
neanco se non fosse per compensarmi del
pericolo cui mi cimento. Se il colonnello
sapesse quanto oso per voi, mi farebbe cavalcare
un cavallo di legno, alto come la
torre di Tillietudlem. Su via! Ecco aperta
la porta! Entrate, ma non vi perdete troppo
lungo tempo a cianciare, e appena vi
chiamo, uscite con prontezza come se udiste
sonare a raccolta.»
</p>

<p>
Entrate ch'esse furono, Holliday chiuse
la porta, riprese la propria carabina, e continuò,
fischiando alternativamente e cantando,
i suoi giri lungo la loggia.
</p>

<p>
Morton stava seduto coi gomiti appoggiati
sopra una tavola e col capo sulle proprie
mani. Sollevò gli occhi in udendo aprirsi
la porta, e allorchè s'accorse delle due donne
che entravano, si alzò in piedi facendo un
atto di maraviglia. Editta, coperta d'un velo,
<span class="pagenum"><a id="Page_141"></a>[141]</span>
rimaneva addietro senza avere forza di
inoltrarsi o di parlare; perchè la modestia
avea fatto sparire da lei quel coraggio che
dianzi la disperazione sola inspirolle. In
quel momento non vedea più quai modi vi
fossero di soccorrere l'amante. Un caos angustioso
d'idee le teneva l'animo, e fra
queste per sin la tema d'essersi degradata
agli occhi di Morton con una risoluzione
mal conforme al decoro prescritto al suo
sesso, comunque le circostanze sembrassero
in tal qual modo scusarla. Rimasta immobile
e quasi fuor di sentimento, l'ancella,
al cui braccio ella reggeasi, adoperava invano
sforzi ad assicurarla e a restituirle il
coraggio dicendole sotto voce: »Ebbene,
miss Editta, eccoci ove era nostra intenzione
di essere! Profittiamo del momento. Il
sergente può venire a far la sua ronda, e
mai ci starebbe l'avventurare il povero Holliday
ad essere punito per averne usata
cortesia.»
</p>

<p>
Intanto Morton incominciò a sospettare
la verità delle cose. Chi altri fuori d'Editta
potea nel castello di lady Bellenden prendersi
tanto pensiere di lui? Pure la foggia
delle vesti addossate dalla sua incognita e
il velo impedendogli ravvisarla, ei paventa
persino d'esternare i dubbi in lui nati, e
di arrecare, se falsi, un torto a colei che
gli era scopo d'ogni tenera affezione. Finalmente
Jenny, fornita d'un'indole disinvolta
<span class="pagenum"><a id="Page_142"></a>[142]</span>
e risoluta, che la rendea sommamente
atta a sostenere tai parti, si prese la sicurtà
di rompere il diaccio.
</p>

<p>
»Sig. Morton, gli diss'ella, miss Editta
afflittissima dello stato in cui vi trovate
viene ella stessa...»
</p>

<p>
Nè le fu mestieri d'aggiugnere maggiori
cose. Enrico era già a' piedi di miss Bellenden,
già le avea presa una mano che si
premeva al seno con tenerezza, largheggiandole
di ringraziamenti, che la commozione
destata nell'animo suo appena facea intelligibili.
</p>

<p>
Editta rimase immobile per alcuni minuti,
siccome la statua d'una divinità rimane
immobile innanzi alle turbe d'adoratori che
le tributano voti. Tornata finalmente in se
stessa, sciolse la propria mano da quelle di
Enrico. »Mi perdonerete voi, gli diss'ella,
avendo appena forza d'articolar le parole,
mi perdonerete voi un atto che non so quasi
io medesima perdonarmi? Ma l'amicizia che
da lungo tempo ho concepita per voi è troppo
forte per non lasciarmi il coraggio di
abbandonarvi, allorchè v'abbandonano tutti
gli altri. — Perchè dunque siete voi arrestato
in tal guisa? Qual cosa può operarsi a
vostro favore? Mio zio, che porta sì buona
opinione di voi, il signor di Milnwood, non
vi potranno essere giovevoli? Qual sarà la
via onde salvarvi? Quali argomenti avete
voi per temere?»
</p>

<p>
<span class="pagenum"><a id="Page_143"></a>[143]</span>
»Nessuno (sclamò Enrico impadronendosi
della bella mano che gli era sfuggita,
e che Editta allora non cercò più di ritrarre).
Che che possa omai accadermi,
questo istante sarà stato il più delizioso
della mia vita. Io il riconosco da voi, cara
Editta... Ah! avrei dovuto dire miss Bellenden,
ma vuolsi concedere alla sciagura
un qualche diritto. — Sì, riconosco da voi il
solo istante di felicità che abbia abbellita
la mia esistenza, e fossi anche costretto a
perdere la vita, una tal rimembranza ne
conforterà l'estremo periodo.»
</p>

<p>
»Ma è egli possibile, sig. Morton, che
voi, il quale finora non prendeste veruna
parte nelle nostre civili dissensioni, d'improvviso
vi troviate fra mezzo ad esse, e
fra mezzo in guisa che ad espiare il vostro
fallo non corriate rischio minore?...»
</p>

<p>
Qui tacque la giovinetta, poichè ritrose
ne furon le labbra ad esprimer la voce che
la sua idea le suggeriva.
</p>

<p>
»<i>Della vita</i>; gli è quanto volete dire, rispose
Morton colla massima calma. Io credo
cionnullostante che questa vita dipenda
affatto dalla volontà di chi dovrà giudicarmi.
Le guardie cui sono affidato mi dipingono,
come cosa possibile, che io ottenga la
permissione di prendere servizio in un reggimento
scozzese, ovvero in terra straniera.
Non ha guari, io contemplava con qualche
soddisfazione una sì fatta probabilità, ma
<span class="pagenum"><a id="Page_144"></a>[144]</span>
dacchè vi ho riveduta, sento che l'esilio
sarebbe per me più crudele della morte.»
</p>

<p>
»È egli dunque vero che giugneste a
tal d'imprudenza di mettervi in qualche
lega con alcuno degli sgraziati uccisori dell'infelice
arcivescovo?»
</p>

<p>
»Nè tampoco io sapeva che il delitto
fosse stato commesso, allorchè diedi asilo
per una notte ad un di costoro, il quale
però in altri tempi avea salvata la vita a
mio padre. Ma tale scusa non mi verrà
fatta buona. Eccetto voi, miss Bellenden,
chi vorrà credermi? e vi confesserò pur anco
che se questa circostanza mi fosse stata
nota, difficilmente mi sarei indotto a lasciare
in pericolo i giorni d'un uomo a cui mio
padre avea dovuto la conservazione de' propri.»
</p>

<p>
»E qual è il tribunale che dovrà decidere
di vostra sorte?»
</p>

<p>
»Un tribunale, miss Bellenden? dimenticaste
voi dunque che l'infelice nostro paese
non ne conosce d'altri fuorchè i consigli
militari? Mi venne annunziato che il mio
giudice doveva essere il colonnello Graham
di Claverhouse.»
</p>

<p>
»Claverhouse! sclamò Editta. Oh Dio!
siete condannato prima d'essere inteso. Egli
ha scritto alla mia ava che domani sarebbe
qui a capo del suo reggimento. Egli viene
ad assalire una mano di ribelli assembratisi
nelle montagne di questa contea, e vie più
<span class="pagenum"><a id="Page_145"></a>[145]</span>
infanatichiti dagli assassini del primate.
Le espressioni della lettera di Claverhouse,
le minacce che vi si contengono mi trassero
a fremere, comunque fossi così lontana dall'immaginarmi
che.... che un amico....»
</p>

<p>
»Non vi abbandonate però ad eccessive
inquietudini, mia cara Editta. Sia pur severo
Claverhouse! nessuno gli nega valore, nobiltà
d'animo, generosità. Io son figlio d'un soldato
e come soldato difenderò la mia causa.
Forse ad una difesa franca e sincera Claverhouse
concederà più favorevole ascolto
che nol farebbe un giudice civile, tremebondo
schiavo delle circostanze. Ve lo confesso.
Oggi che tutte le molle della giustizia
son rotte in una guisa la più deplorabile,
mi sarebbe meno amaro il perdere la vita
per una conseguenza del dispotismo militare,
che condannato da una sentenza, in apparenza
legale, d'un giudice corrotto, di un
di que' tanti giudici, i quali, se conoscono
ancora quelle leggi che sono instituite a
proteggerne, le adoperano a' dì nostri per
convertirle in istrumenti di dispotismo e di
distruzione.»
</p>

<p>
»Voi siete nonostante perduto se Claverhouse
vi dee giudicare. L'infelice arcivescovo
ne era intrinseco amico. Nella lettera,
di cui vi ho parlato ora, si esprime
in chiare note non esservi da sperare grazia
di sorte alcuna per coloro che avranno dato
asilo o soccorso a qualcuno degli uccisori
<span class="pagenum"><a id="Page_146"></a>[146]</span>
del primate: che non varranno nè scuse nè
sutterfugi a salvarli; ch'ei vendicherà la
morte del prelato col far cadere tante teste
recise quanti capelli bianchi quel vegliardo
aveva sul capo.»
</p>

<p>
Jenny stata sino allor silenziosa, in veggendo
che i due amanti si diffondevano in
flebili considerazioni senza trovare rimedio
alla sovrastante disgrazia, si fece finalmente
coraggio a dare ella pure il suo avviso.
</p>

<p>
»Vi chiedo scusa, miss Editta, ma noi
non abbiam tempo da perdere. Che il sig.
Morton metta la mia vesta e la mia mantellina;
uscirà con voi senza che Holliday
lo riconosca. Intanto che ha bevuto di più,
non gli si dev'essere schiarita la vista. Voi
indicherete al sig. Enrico la via per uscir
del castello, indi tornerete nel vostro appartamento;
io m'avvolgerò nel pastrano
del fuggitivo, farò per una mezz'ora la
parte di prigioniero, indi chiamerò Holliday
e gli dirò di lasciarmi uscire<a class="tag" id="tag4" href="#note4">[4]</a>.»
</p>

<p>
<span class="pagenum"><a id="Page_147"></a>[147]</span>
»Di lasciarvi uscire, soggiunse Morton!
nè sapete voi che la vostra vita pagherebbe
per la mia fuga?»
</p>

<p>
»Non temete di ciò, rispose Jenny.
Holliday avrebbe troppo interesse a non
confessare d'aver dato accesso in questo
luogo a veruno; e troverebbe tutt'altra scusa
per dar ragione d'una tal fuga.»
</p>

<p>
»Molto bene! (sclamò Holliday che dopo
avere ascoltato ogni cosa aprì in quell'istante
la porta). Non si potevano combinar
meglio le cose. Per tutti i diavoli, brava!
Il male è che, se son cieco, non son poi
sordo, e affinchè il vostro bel divisamento
andasse a buon termine, non pensaste a parlar
meno forte. Su via, miss Jenny, e anche
voi signora cugina, lo siate o nol siate,
<i>marche!</i> è sonata per entrambe la ritirata.»
</p>

<p>
»Spero, mio caro amico (disse Morton
ad Holliday con tuono conforme all'agitazione
in cui il suo animo si trovava) che
non farete motto di un tale divisamento,
ed io per parte mia vi do parola d'onore
di custodire il segreto sulla compiacenza
<span class="pagenum"><a id="Page_148"></a>[148]</span>
che usaste a queste signore col permettere
ad esse il vedermi. Se voi avete udito da
principio a fine i nostri discorsi, vi sarete
accorto ch'io non accettai il partito propostomi
da questa buona figliuola.»
</p>

<p>
»Al diavolo la sua bontà! proruppe in
tale esclamazione Holliday. Siate però certo
ch'io non amo le ciance, e per altra parte
è interesse di tutti noi il non farne. Ma
quanto a questa galeotta, non mi garba
che vada impunita d'aver cercato d'ingabbiare
un povero diavolo, non colpevole se
non se della troppa attenzione che fece
alle sue scaltre moine.»
</p>

<p>
Pur queste furono di nuovo l'armi con
cui si difese Jenny; perchè si mise il fazzoletto
agli occhi e pianse, o almeno finse
di piangere, »Orsù! disse Holliday raddolcendo
il tuono, se avete ancora alcuna
cosa da dirvi, che tutto ciò venga spacciato
in due minuti! Ora non vi vorrebbe altro
se non che il mio imbriacone di sergente
fosse preso dalla fantasia di far la sua ronda
una mezz'ora prima del solito, e saremmo
tutti colti in un leggiadrissimo trabocchello.»
</p>

<p>
»Addio, Editta (disse Morton ostentando
una fermezza d'animo che egli era
ben lungi dal provare nel cuore) non indugiate
oltre, e abbandonatemi al mio destino.
Posso ora sopportare con più coraggio
le mie sciagure, poichè ebbi la sorte di
<span class="pagenum"><a id="Page_149"></a>[149]</span>
rivedervi, e poichè ad esse prendete parte.
Addio. Involatevi al rischio di venire scoperta.»
</p>

<p>
Sì favellando la condusse verso la porta,
d'ond'ella uscì senza aver forza di nulla
rispondergli e reggendosi alla sua fedele
Jenny.
</p>

<p>
»Ciascuno ha i suoi gusti, diceva Holliday
nel chiudere la porta. Il diavolo mi
trascini s'io volessi dar dispiacere ad una
giovane così avvenente per tutti quanti i
Puritani che vivono nella Scozia!»
</p>

<p>
Rientrata Editta nel proprio appartamento,
si abbandonò all'eccesso del suo dolore,
e intanto Jenny si studiava addurle
tutte quelle circostanze che poteano lasciar
travedere qualche raggio di speranza.
</p>

<p>
»Non vi disperate in tal guisa, o miss
Editta. Chi sa quello che può accadere? Il
sig. Morton è un degno giovane, di buona
nascita; non useranno con lui del tutto
come son soliti con que' poveri diavoli che
fermano nelle montagne, e che senza cerimonie
fanno appiccare, se per grazia le
palle degli archibusi non li finiscono. Lo
zio del giovane Morton è ricco, e a furia
di denari può trarlo d'impaccio. Vostro zio
ancora potrebbe giovargli assai, perchè è
in buona armonia con tutti questi <i>abiti
rossi</i>.»
</p>

<p>
»Non la pensate male, o Jenny (disse
Editta scotendosi allora dalla specie di letargia
<span class="pagenum"><a id="Page_150"></a>[150]</span>
in cui la teneva il cordoglio). Questo
è momento di operare, non di darsi alla
disperazione. Trovate modo in questa
sera medesima di incaricarvi d'una lettera
per mio zio.»
</p>

<p>
»Ch'io vada a Charnwood, miss Editta!
a quest'ora! Non pensate che è lontano più
di sei miglia? che tutta la strada è coperta
d'<i>abiti rossi</i>? che per giugnere fin là è d'uopo
attraversare una foresta? Non so nemmeno
se un uomo si prendesse un tale assunto.
Povero Cuddy! foss'egli qui! Non
avrei da dirgli che una parola, e partirebbe
senza chiedere nè perchè nè come. Avessi
almeno avuto il tempo di stringere amicizia
col giardiniere venuto in sua vece! Ma
non conviene pensarci! Ei sta per ammogliarsi
colla brutta Meg Murdieson.»
</p>

<p>
»Eppure, Jenny, egli è mestieri che adoperando
o preghiere o denari troviate chi
si conduca subito da mio zio. La vita mia
dipende da ciò.»
</p>

<p>
»Non vedo ancora troppo bene a chi
volgermi. Però (soggiunse Jenny dopo avere
meditato un istante) Gibby forse si prenderebbe
un tale incarico.... Ma chi sa se
nemmeno conosce le strade? Può perdersi
nel mezzo del cammino. Può essere costretto
a seguir ne' monti una banda di Presbiteriani,
o venir messo prigione dagli <i>abiti
rossi</i>? può...»
</p>

<p>
<span class="pagenum"><a id="Page_151"></a>[151]</span>
»<i>Può, può, può!</i>... Conviene avventurarci
a tutte queste probabilità di disgrazie,
quando non troviate un messo migliore.
Cercate dunque tosto Gibby, e preparatelo
a partire segretamente di qui. Se
trova chi il fermi lungo la strada, non ha
che ad addurre la sua commissione di portare
a Charnwood una lettera indirizzata al
maggiore Bellenden... Ch'ei però si astenga
dal dir d'onde viene!»
</p>

<p>
»Faremo così: e gli prometterò un dollaro
al suo ritorno.»
</p>

<p>
»Due, se adempie bene l'incarico.»
</p>

<p>
Intanto che Jenny andava a svegliare Gibby,
solito a coricarsi ad una stessa ora coi
polli affidatigli in custodia, Editta scriveva
la seguente lettera al maggiore Bellenden.
</p>

<p class="pad1 indl">
Mio Caro Zio.
</p>

<p>
<i>Bramo notizie della vostra salute. Temo
vi tormenti la vostra gotta, e mia madre
ed io abbiamo provata grande afflizione non
vedendovi alla rassegna. Se siete in istato
di movervi da casa, avremo grande consolazione
nell'avervi domani con noi. Viene
a far colezione al castello il colonnello Graham
di Claverhouse, e senza dubbio gli riuscirà
più gradevole la compagnia d'un militare
vostro pari che non quella unicamente
di due donne. Vi prego dire a mistress Carlford
d'inviarmi certa vesta di seta guernita
<span class="pagenum"><a id="Page_152"></a>[152]</span>
di pizzi. La lasciai nel terzo cassetto dell'armadio
posto nella camera verde, che voi
avete la bontà di chiamare la camera di
vostra nipote. Speditemi ancora il secondo
volume del Gran Ciro. Non ebbi tempo di
terminare la lettura l'ultima volta che venni
a stare con voi. — Soprattutto non dimenticate
di essere qui domani mattina alle
otto. Non mancate a ciò assolutamente. Prego
il cielo che vi conservi in buona salute e
sono di voi carissimo zio</i>
</p>

<p class="indr">
<i>Affezion. ed Ubbid. Nipote</i>
<br />
<span class="spaced2">Editta Bellenden</span>
</p>

<p>
<i>P. S. Una banda di soldati ha condotto
arrestato qui il vostro giovane amico sir Enrico
Morton di Milnwood; notizia che senza
dubbio vi arrecherà dispiacere. Ve ne
avverto, caso mai giudicaste opportuno il
parlare al colonnello Claverhouse in favore
dell'arrestato. Non ne ho fatto discorso di
sorte alcuna a mia madre. Voi sapete che
ella non è troppo bene impressionata per riguardo
alla famiglia di questo giovane.</i>
</p>

<p class="pad1">
Dopo avere suggellata la lettera, la consegnò
a Jenny, che non perdendo tempo la
rimise a Gibby, già allestitosi alla partenza.
Nello stesso tempo gli additò con tutta accuratezza
la strada da tenersi, temendo
molto di qualche sbaglio per parte di costui,
possibile vie maggiormente, perchè ei non
<span class="pagenum"><a id="Page_153"></a>[153]</span>
avea fatto più di cinque o sei volte un tal
viaggio, nè la memoria meglio dell'ingegno
servivagli. Finalmente per metterlo con maggior
segretezza fuor del castello il fece uscire
per una finestra, che essendo contigua affatto
a un grande salice, i rami della pianta
gli furono soccorrevoli a scendere sino a
terra senza che gli accadessero disgrazie.
</p>

<p>
Tornata allora presso miss Editta, la persuase
a mettersi in letto, e si sforzò parimente
a darle speranze, che Gibby riuscirebbe
nel suo messaggio, non senza però
sospirare l'assenza di Cuddy, in cui vi
sarebbe stato più da fidarsi.
</p>

<p>
Cionnullameno Gibby fu più felice messaggero
di quel che fosse stato cavaliere
avventuroso nella trascorsa rassegna. Convien
dire ad un tempo che il caso lo aiutò
meglio della sua intelligenza. Non ismarrì
il cammino che nove volte, e impiegò quasi
ott'ore in un tragitto di sei miglia, talchè
al solo apparir dell'aurora si trovò innanzi
al castello di Charnwood.
</p>
</div>

<div class="chapter">
<p>
<span class="pagenum"><a id="Page_154"></a>[154]</span>
</p>

<h2><a id="capX"></a>
CAPITOLO X.
</h2>

<div class="poem">
<p>»Qui fa posa l'armata. Odi i cenni severi</p>
<p>»Del duce. <i>Halt</i> ai pedoni; <i>scendete</i> ai cavalieri.</p>
<p class="i4"><i>Swift.</i></p>
</div>

<p>
Il vecchio cameriere del maggiore Bellenden
entrò nella stanza del padrone un'ora prima
del solito, annunziandogli il corriere che
giugnea allora allora dal castello di Tillietudlem.
</p>

<p>
»Un corriere! esclamò il maggiore mettendosi
a sedere sul letto: apri le finestre,
Pique, e alza le cortine. — Non vorrei credere
che mia cognata fosse inferma. — Ma
leggiamo e sapremo tutto. — Ah! è lettera
della mia nipotina. — Hum! <i>la gotta!</i> Che
diamine! Ella lo sa pure; son sei mesi e
più che non odo parlare di gotta — <i>La sua
vesta di seta!</i> Par che non ne abbia d'altre! — Il
<i>Gran Ciro</i>! Vada al diavolo il
<i>Gran Ciro</i>! — È divenuta matta? Mandarmi
un corriere a posta, farmi svegliare a
cinque ore del mattino per tutte queste
baie! — Vediamo pur anche il poscritto. — Oh!
mio Dio! Presto, Pique! sellare il mio,
il tuo cavallo! Conviene partir sul momento!»
</p>

<p>
»Spero, signore, che non vi sieno cattive
nuove dalla parte di Tillietudlem!»
disse Pique maravigliato del modo subitaneo
<span class="pagenum"><a id="Page_155"></a>[155]</span>
e commosso onde questi ordini gli vennero
dati.
</p>

<p>
»Sì....no....sì. In somma è d'uopo
ch'io mi trasporti là immediatamente per
parlare con Claverhouse. Dunque presto,
Pique, il mio cavallo! Oh mio Dio! in che
tempi viviamo! — Il figlio del mio antico
collega! — E questa piccola zingara mi salta
fuori colla <i>mia gotta</i>, colla <i>sua veste di
seta</i>; e riserva a un poscritto la cosa la più
importante della sua lettera!»
</p>

<p>
Pique non perdè tempo: onde il vecchio
maggiore fu ben tosto a cavallo e sulla strada
che mena a Tillietudlem. Cammin facendo
deliberò di non dir nulla alla cognata
sull'affare principale che colà il conducea,
perchè ben conosceva l'odio inveterato che
questa donna nudriva contro quanto sapeva
di Presbiteriano, alla qual setta tutti i Morton
appartenevano. Per altra parte viveva
nella fiducia, che la sola fama del proprio
nome sarebbe stata possente ad ottenere da
Claverhouse la liberazione del giovine amico.
</p>

<p>
»Leale come debb'esserlo, dicea fra se
stesso, non può negare una grazia ad un
vecchio soldato mio pari; dovrebbe anzi
ascrivere a sua ventura il poter prestar servigio
al figlio d'un altro vecchio soldato.
Non ho mai conosciuto buon militare che
non fosse franco ed umano ad un tempo,
e benchè il nostro dovere ci obblighi talvolta
alla severità, val sempre meglio che
<span class="pagenum"><a id="Page_156"></a>[156]</span>
l'esecuzione delle leggi sia affidata a noi
anzichè a que' praticoni del foro, gente di
testa fredda e di falso cuore.»
</p>

<p>
S'interteneva ancora in tali meditazioni,
allorchè Gudyil tuttavia avvinazzato gli
prendea le briglie del cavallo per aiutarlo
a mettere il piede a terra nel cortile di
Tillietudlem.
</p>

<p>
»Ebbene, Gudyil! il veterano gli disse,
mi pare che abbiate letta la scrittura per
tempo: <i>Il buon vino fortifica il cuore dell'uomo.</i>»
</p>

<p>
»Che volete, signor maggiore? la vita è
breve; voi ed io siamo fiori di campo, gigli
di valle, che fioriscano e che...»
</p>

<p>
»<i>Fiori, gigli!</i> camerata mio, che vi lasciate
sfuggire? i vecchi peccatori pari nostri
son piuttosto cardi selvatici e ortiche.
Vedo però che non vi state dall'innaffiare
queste erbe?»
</p>

<p>
»Io sono, per la grazia di Dio, un vecchio
soldato, sig. maggiore...»
</p>

<p>
»Dite un vecchio dissoluto, Gudyil....
Ma non monta. Annunziate il mio arrivo
alla vostra padrona.»
</p>

<p>
Gudyil condusse il maggiore in una sala,
ove lady Margherita si dava grandi brighe
nel fare gli apparecchi convenevoli al ricevimento
del colonello Graham di Claverhouse,
uomo rispettato ed onorato siccome
eroe da una delle fazioni che laceravano la
Scozia, detestato come sanguinolento tiranno
dall'altra.
</p>

<p>
<span class="pagenum"><a id="Page_157"></a>[157]</span>
»Ve l'ho pur detto! (tai rimproveri ella
volgeva in quel punto ad una delle sue cameriere)
quante volte dovrò ancora replicarlo?
Tutte le cose hanno da essere quest'oggi
nello stessissimo ordine in cui si
trovarono quel dì memorabile quando sua
maestà si degnò far colezione nel mio castello.»
</p>

<p>
»Sì, milady, e mi ricordo...»
</p>

<p>
»Mi pare che non vi ricordiate nulla.
Sua maestà colle proprie mani spinse un
fiaschetto di Bordò che gli stava a destra,
verso un pasticcio di salvaggina posto a sinistra.
Ne rammento le parole: <i>Il Bordò
ed il pasticcio sono due buoni amici; non
è lecito scompagnarli.</i> Tutto questo vi è
passato dalla memoria?»
</p>

<p>
»Oh no, milady! tanto più che me lo
avete ripetuto più d'una volta; ma ho creduto
dover ordinare le cose, come erano
all'atto che sua maestà entrò in questa sala,
ed allora il pasticcio stava a sinistra.»
</p>

<p>
»Non sapete quello che vi diciate. Le
cose devono essere poste in conformità del
gusto che sua maestà si degnò manifestare.
I gusti di sua maestà devono essere legge
per noi e per chiunque non sia stanco del
soggiorno di Tillietudlem.»
</p>

<p>
»Egli è facile il secondare i vostri voleri,
o milady (soggiunse Misia operando il cambiamento
ordinatole dalla padrona) ma volendo
mettere tutte le cose nello stato in
<span class="pagenum"><a id="Page_158"></a>[158]</span>
cui sua maestà le lasciò, sarebbe d'uopo fare
una breccia famosissima in questo pasticcio.»
</p>

<p>
La porta della sala apertasi in quel momento,
trasse ad altre considerazioni lady
Bellenden.
</p>

<p>
»Che cosa volete, Gudyil? In questo
momento non posso ascoltare nessuno. — Ah!
fratello mio, siete voi! disse con tuono
di maraviglia al maggiore. Quest'è veramente
una visita mattutina!»
</p>

<p>
»Nè sarò quindi meno benvenuto, almeno
lo spero, rispose il maggiore. Ho saputo
che Claverhouse facea oggi colezione con
voi, ed ho giudicato che questo giovane
moschettone non avrebbe sgradito di trovarsi
un istante in corrispondenza con un vecchio
archibuso qual mi son io.»
</p>

<p>
»Faceste ottimamente, o fratello; e vi
avrei invitato, ma temei che me ne mancasse
il tempo. Voi vedete le faccende che
mi dà quest'apparecchio. Voglio che tutte
le cose si trovino nello stesso ordine in cui
erano allora...»
</p>

<p>
»<i>Che il re fece qui colezione.</i> (La interruppe
il maggiore che, non meno di tutti
gli altri amici e familiari di lady Margherita,
tremava quando la vecchia matrona
intavolava questo capitolo; e ciò accadendo,
si studiava di terminarlo presto.) Me ne
ricordo ottimamente. Sapete ch'io mi teneva
in piedi dietro la sedia di sua maestà.»
</p>

<p>
<span class="pagenum"><a id="Page_159"></a>[159]</span>
»Sì fratello mio, e venite a proposito
per aiutare la mia reminiscenza su tutte
le particolarità di quella imbandigione.»
</p>

<p>
»No in fede mia! dopo quella colezione
ne ho fatte tante, che m'hanno dileguato
dalla memoria la vostra. Ma a che servono
questo baldacchino, questi cuscini, questo
gran seggiolone?»
</p>

<p>
»Trono, trono, fratello mio!»
</p>

<p>
»Bene dunque <i>trono</i>! Ed è da questo
<i>trono</i> che Claverhouse dee dare l'assalto al
pasticcio?»
</p>

<p>
»Oh no, fratello mio! questo trono avendo
avuto l'onore d'essere seggio a sua maestà,
nessun altro dee più profanarlo. È posto
qui soltanto a commemorazione di quella
gran giornata.»
</p>

<p>
»Faceste dunque male a collocarlo così
in vista di un uomo che per arrivare sin qui
avrà fatto dieci miglia a cavallo, e troverebbe
molto piacevole l'adagiarvisi. — Ma
dov'è Editta?»
</p>

<p>
»Sulla torre maggiore del castello. L'ho
incaricata di avvertirmi dell'arrivo de' miei
ospiti.»
</p>

<p>
»Ah! l'avete posta alla veletta! Vado
dunque a trovarla colà, e lascio che terminiate
di ordinare la vostra linea di battaglia;
o se, come mi sembra, avete già finito,
vi consiglio accompagnarmi. Non sapete
voi che bello spettacolo da vedersi è un
reggimento di cavalleria quando marcia?»
</p>

<p>
<span class="pagenum"><a id="Page_160"></a>[160]</span>
Sì dicendo offerse in cerimonioso atteggiamento
di vecchio cortigiano il braccio a
lady Margherita, la quale lo accettò ringraziando
il fratello con una di quelle riverenze
che usavano un secolo prima dei
tempi ora descritti.
</p>

<p>
Saliti su per una scala a chiocciola, giunsero
sul pianerottolo della torre; ove trovarono
Editta, non già in atto di chi aspetta
con impazienza e curiosità l'arrivo d'un reggimento
di dragoni, ma pallida, smarrita,
e dando a divedere in ogni suo lineamento,
che il sonno non ne aveva visitate le palpebre
in tutta la precedente notte.
</p>

<p>
»Ebbene, cattivella! le disse il maggiore.
Che cosa dunque vi sentite? Avete trascorsa
la notte pensando al <i>gran Ciro</i>, o non piuttosto
allo spasimato <i>Artamene</i>? Voi mi sembrate
la moglie d'un ufiziale, che tiene in
mano la gazzetta il dì successivo ad una
battaglia, e teme trovare nel novero dei
feriti o morti il nome di suo marito.»
</p>

<p>
Fortunatamente per Editta, si fece udire
in quel momento un lontano fragor di tamburi;
laonde non si pensò più a lei, e tutti
gli occhi furon volti alla parte d'onde si
aspettava il reggimento. Prima che si scorgessero
gli uomini a cavallo, vedeansi a
quando a quando per traverso agli alberi
lampeggiare le loro armi, che i raggi del
sole ripercotevano. Finalmente il reggimento
comparve avanzandosi al suono di musica
<span class="pagenum"><a id="Page_161"></a>[161]</span>
militare; e di trecent'uomini in circa n'era
la forza.
</p>

<p>
»Questo spettacolo mi leva trenta anni
dalle spalle, gridò il vecchio maggiore,
benchè per vero dire non mi garbi niente
il genere di servigio cui questi poveri diavoli
sono costretti; non contrasto già d'avere
io pure avuta la mia parte nelle guerre civili;
ma non ho mai combattuto più di
buona voglia come allora quando era sul
continente, e vedendomi a fronte faccie di
stranieri la cui lingua diversava dalla mia.
È una cosa che v'accora l'udire uno sfortunato
chieder compassione nella vostra
lingua medesima, ed essere obbligato a menargli
colpi di sciabola, come se fosse un
Francese che gridasse <i>miséricorde</i>. Eccoli
che scendono ora dalla montagna! Bella
gente! e come ben messi e come ben armati!
Quegli che galoppa di fianco è senza dubbio
Claverhouse. Sì: ora si mette a capo di
tutto il corpo per passare il ponte. Cinque
minuti ancora, e gli avremo qui.»
</p>

<p>
Passato ch'ebbero il ponte, si separarono
in due bande. I soldati condotti dai sottufiziali
presero la via della cascina, ove lady
Bellenden avea fatto preparare quant'era
necessario a riceverli; gli ufiziali collo stendardo
e colla scorta che lo custodiva salirono
soli il sentier discosceso che guidava
al castello.
</p>

<p>
<span class="pagenum"><a id="Page_162"></a>[162]</span>
Lady Bellenden, Editta, e il Maggiore,
allora scesero giù dalla torre, sicchè il loro
giugnere nel cortile fu contemporaneo a
quello degli ufiziali. Il portastendardo abbassò
la bandiera ad onore di milady e della
nipote di milady. Intanto le vecchie mura
di quel castello rintronavano e del gradevole
suono dei militari strumenti e dello strepito
prodotto dallo scalpitar de' cavalli.
</p>

<p>
Claverhouse cavalcava un nerissimo corridore,
il più bello forse che si vedesse in
tutta la Scozia, ben addestrato, avvezzo
al fuoco, e a cui il cavaliere dovette più
d'una volta la vita; le quali congiunte circostanze
acquistaron credenza ad una voce
nata fra quegl'ignorantissimi Puritani, che
il demonio, cioè, avesse presentato Claverhouse
d'un cavallo su di cui nè l'acciaro
nè il piombo poteano, e che facea quindi
maggiore abilità d'inseguirli al suo cavaliere.
Scesone il colonnello, i suoi primi
passi furono verso lady Margherita, alla
quale con ogni cortesia addicevole ad un
militare d'alto grado porse atti di rispetto
e di scusa per l'incomodo ch'era costretto
arrecarle. Lady Bellenden non ebbe modi
nell'esprimergli il contento per la circostanza
occorsale di ricettare un sì distinto ufiziale,
e un servitore sì zelante di sua maestà.
Finalmente quando non rimaneva più nulla
da dirsi per compiere il cerimoniale della
cortesia, il colonnello chiese di poter ritirarsi
<span class="pagenum"><a id="Page_163"></a>[163]</span>
alcuni minuti col sergente Bothwell, per
udire la relazione che questi dovea presentargli.
</p>

<p>
Il maggiore colse questa occasione per
parlare ad Editta, senza che potesse udirlo
lady Bellenden: »Perdeste il giudizio, mia
cara nipote? Scrivermi una lettera piena
d'inezie, di <i>vesti</i>, di <i>sete</i>, di <i>Ciri</i>, e serbare
al poscritto la sola cosa che dovea rilevarmi.»
</p>

<p>
»Egli è che, caro zio, rispose esitando
Editta, io.... io non sapea troppo se..... se
fosse decente che io.....»
</p>

<p>
»Ho capito, che voi prendeste parte
nella causa d'un Presbiteriano; ma io era
amico del padre di questo giovane..... che
bravo militare! Se prese una volta l'armi
per la cattiva causa, un'altra volta difese
la buona. Ad ogni modo vi comportaste
con giudizio nel non far cenno di un tale
affare alla vostra ava; in questo v'imiterò.
Ella ha massime pregiudicate. Troverò l'istante
di parlare in disparte a Claverhouse. — -Ma
entrano nel castello. Seguiamoli.»
</p>
</div>

<div class="chapter">
<p>
<span class="pagenum"><a id="Page_164"></a>[164]</span>
</p>

<h2><a id="capXI"></a>
CAPITOLO XI.
</h2>

<div class="poem">
<p>»Sedersi a un desco, ov'è alla copia unita</p>
<p>»La sceltezza de' cibi, cotal uso</p>
<p>»Ad ogni viaggiator prudenza addita.</p>
<p class="i4"><i>Prior</i></p>
</div>

<p>
La colezione apprestata da lady Bellenden
non somigliava maggiormente alle nostre
colezioni d'oggidì, di quel che somigli alle
nostre sale odierne da mensa, quella sala
lastricata in marmo entro cui fu imbandita.
Non vi si vedeano nè caffè, nè cioccolate
nè tè, ma dilicati lombi di vitello, bei presciutti,
succose coscie di manzo, pasticci
di salvaggina, le cui esalazioni confortavano
l'odorato; e fiaschi d'argento colmi
de' vini i più preziosi guernivano tutta la
mensa.
</p>

<p>
Corrispondeva a questa sostanziosa magnificenza
l'appetito de' convitati, che per
vero non si perdevano in ciance; e le lor
mascelle s'adoperavano con quella perseveranza
che sol conoscono le persone use a
levarsi da letto innanzi giorno, e dedite ad
esercizi e a faticosi lavori.
</p>

<p>
Lady Margherita andava in estasi pel
contento di vedere come si facesse onore
al suo banchetto, e rare volte dovette affaccendarsi
per sollecitare gli ospiti a gustare
d'ogni vivanda di cui ringorgava la mensa;
<span class="pagenum"><a id="Page_165"></a>[165]</span>
perchè in que' giorni una matrona avrebbe
creduto violare le leggi dell'ospitalità, non
si studiando il procurare un'indigestione ai
suoi convitati.
</p>

<p>
Solamente il colonnello che aveva al fianco
suo miss Bellenden parea più sollecito di
farle la corte che di soddisfare il proprio
appetito. Editta ascoltava in silenzio le frasi
gentili che le volgea Claverhouse, animate
da modi ben atti a provare, come la sua
voce, avvezza ne' campi a farsi udire quanto
lo squillo della tromba guerriera, sapeva
all'uopo modulare gli accenti d'una dilicata
galanteria. L'idea d'essere da presso a quel
formidabile comandante da cui dipendea il
destino d'Enrico, l'altra del terrore che il
solo nome di Claverhouse inspirava per ogni
dove della contea, le tolsero per qualche
tempo la forza di parlargli e perfino di
guardarlo in volto. Ma finalmente fatta
men paurosa dal gradevole suono di quella
voce, osò fissare sovra di lui le pupille, nè
vide in quell'aspetto nulla di feroce, nulla
che in apparenza giustificasse i timori da
essa concetti.
</p>

<p>
Graham di Claverhouse trovavasi tuttavia
nel fiore di sua giovinezza; mezzana ma ben
proporzionata erane la statura; i suoi discorsi,
i modi, il gesto palesavano com'ei fosse
uso a vivere nelle società le più scelte. Avea
sì regolari lineamenti da ingelosirne una
donna. Occhi neri ed accorti, bell'arco di
<span class="pagenum"><a id="Page_166"></a>[166]</span>
sopracciglia, un colore vôlto al bruno sol
quanto bastava perchè effeminata non ne
paresse la fisonomia, stupenda capigliatura,
un di que' nasi quai s'ammirano nelle statue
greche, formavano in lui tal complesso
di pregi, qual lo bramano i pittori all'uopo
de' lor disegni, il bel sesso a quello di
contentare la vista.
</p>

<p>
Tai meriti esterni sarebbersi detti più
atti a farlo brillare in una sala consacrata
al piacere che in un campo di battaglia; e
la soavità e la gioia che gli si leggevano in
viso lo poteano a prima vista far credere
piuttosto un seguace de' diletti che uno
schiavo dell'ambizione. Ciò non togliea nondimeno
che non si fosse fatto conoscere per
la sua grande severità, intantochè gli stessi
nemici suoi non poteano negar giustizia alla
prodezza ond'erasi segnalato in più d'uno
scontro. — Fornito d'animo intraprendente,
e concepiva ed eseguiva disegni arditissimi,
possedendo ad un tempo tutta la sagacia
suggerita da Macchiavello. Intrepido in mezzo
ai pericoli i più gravi, ardente nel seguire
ogni impresa una volta incominciata,
così poco timoroso della morte per se medesimo
come indifferente nel darla ad altri,
le voci della politica gli parlavano con maggior
forza che non quelle dell'umanità e
della natura.
</p>

<p>
Le discordie civili son fatte per partorir
tai caratteri. Luminosissime prerogative di
<span class="pagenum"><a id="Page_167"></a>[167]</span>
animo, corrotte dallo spirito di parte, irritate
dalla opposizione giornaliera, prendono
di frequente quelle tinte d'astio e di
viziosa indignazione che le privano d'ogni
lustro lor primitivo.
</p>

<p>
Editta mostravasi tanto smarrita nel rispondere
ai complimenti di cui largheggiavale
il colonnello, che l'ava giudicò necessario
il frammettere in soccorso della
nipote una qualche frase del proprio.
</p>

<p>
»Dopo che mi son data al ritiro, si volse
con tai detti a Claverhouse, miss Editta
Bellenden ha veduto ben di rado le grandi
società; non è quindi maraviglia se or prova
qualche imbarazzo nel corrispondere alle
cortesi espressioni che le vengono addirizzate.
Rare volte, colonnello, ne capita la
fortuna di ricevere qui un qualche ufiziale,
e il giovane lord Evandale è il solo che
abbiamo il piacere di avere fra noi con
qualche frequenza. — Oh a proposito! Perchè
dunque non v'ha egli accompagnato?»
</p>

<p>
»Lord Evandale, o milady, marciava di
conserva con noi; ma ho dovuto metterlo
in fazione insieme alla sua compagnia per
dissipare un attruppamento di questi sgraziati
Puritani, che hanno ardito adunarsi
ad una distanza di cinque miglia dal mio
quartier generale.»
</p>

<p>
»Oh! che mi dite? Non avrei mai creduto
tanta presunzione in questi sciagurati.
In che tempi viviamo noi, colonnello! Nella
<span class="pagenum"><a id="Page_168"></a>[168]</span>
Scozia poi vi è uno spirito maligno che inspira
ai vassalli la disobbedienza e la ribellione.
Nol credete! Un de' miei ha ricusato
di portarsi all'ultima rassegna. Mio Dio! non
vi son leggi per punire tal genere d'ostinazione?»
</p>

<p>
»Credo mi sarà facile trovarne una. Come
si chiama il colpevole? ove dimora?»
</p>

<p>
»Il suo vero nome è Cutberto Heudrigg,
ma lo chiamiamo per solito Cuddy. Il domicilio
poi, non vel potrei additare nemmen
volendo. V'immaginerete, credo, mio colonnello,
che dopo tal condotta, non ha fatto
lungo soggiorno in Tillietudlem. Io nel cacciai
all'istante, nè so quello che ne sia divenuto.
Però non gli auguro male; sol dico
che alcuni giorni di carcere servirebbero di
un buon esempio in questi dintorni, ove il
Puritanismo incomincia a dilatarsi. Non credeste
già ch'io debba sentir compassione di
questi sgraziati; sono essi che m'han fatto
rimaner priva di marito e di figli, e senza
la protezione dell'augusto nostro monarca
e de' suoi valorosi soldati, mi spoglierebbero
anche de' miei beni e poderi. Non vi dico
altro! Sette de' miei fittaiuoli han ricusato
pagarmi gli affitti che doveano; ed osarono
dire al mio intendente che non voleano riconoscere
signoria di chi ha le massime stesse
de' loro persecutori.»
</p>

<p>
»Andrò io, se mel permetterete, o milady,
ad aggiustare i conti con essi. È mio obbligo
<span class="pagenum"><a id="Page_169"></a>[169]</span>
il far rispettare l'autorità, soprattutto
allorchè trovasi in sì degne mani come
le vostre. Ma pur troppo è vero: le cattive
massime ogni dì prendono qui all'intorno
maggior estensione, e sarò costretto a comportarmi
verso questi sciagurati con un rigore,
più conforme per vero dire al mio dovere
che alla mia indole. Oh! tale argomento,
milady, fa ricordarmi ch'io vi debbo ringraziamenti
per l'ospitalità di cui siete
stata cortese a un distaccamento de' miei,
a quello che mi conduce un prigioniero
accusato d'aver dato ricovero all'empio
Balfour di Burley.»
</p>

<p>
»Il castello di Tillietudlem, o colonnello,
è sempre stato aperto ai servi di sua maestà,
e nol sarà più sol quando non vi rimarrà
pietra sopra pietra. Ma giacchè siamo
su tal proposito mi permetterete farvi osservare
che il comandante di questa gente
non è posto nel grado, cui sembrami avrebbe
diritto, volendo aver riguardo al sangue
che scorre nelle sue vene. Se osassi sperare
bene accolta da voi una mia istanza a favore
di esso, vi supplicherei concedergli promozione
alla prima circostanza che se ne offrirà.»
</p>

<p>
»Voi volete parlare del sergente Bothwell,
rispose Claverhouse sorridendo; è un
soldato coraggioso; ma simile ad una pianta
di dura corteccia, piega a stento alle regole
della disciplina e soprattutto della
<span class="pagenum"><a id="Page_170"></a>[170]</span>
subordinazione. — Pure il menomo fra i desideri di
lady Bellenden è legge per me. Si chiami
Bothwell!» Appena egli giunse, voltosi ad
esso il colonnello: »Bothwell, gli disse, baciate
la mano a lady Margherita, e ringraziatela.
Dovrete alla premura ch'ella mostra
pel vostro avanzamento, l'averlo alla
prima vacanza che si farà nel nostro corpo.»
</p>

<p>
Bothwell si prestò con alterigia a tale atto
di sommissione, dopo di che con eguale
alterigia soggiunse.
</p>

<p>
»Certamente non v'è chi si possa tener
degradato baciando la mano di una dama.
Se fosse stata la mano di un uomo, eccetto
quella del re, non vorrei comperarmi nè
anco il grado di generale a tal costo.»
</p>

<p>
»Lo udite, o milady? disse Claverhouse
sorridendo. Sempre lo stesso! sempre a cavallo
de' suoi antenati!»
</p>

<p>
»Mio colonnello, so che manterrete la
promessa fattami ora. Giuntone il momento,
spero permetterete all'ufiziale ricordarsi di
quegli antenati, che il sergente deve dimenticare.»
</p>

<p>
»Basta così, signore! (rispose Claverhouse
con quell'imperioso tuono sì familiare).
Potete ritirarvi.»
</p>

<p>
In quel momento si presentò alla porta
Holliday.
</p>

<p>
»Ebbene! disse il colonnello, avete qualche
novità da annunziarmi?»
</p>

<p>
<span class="pagenum"><a id="Page_171"></a>[171]</span>
»Mio colonnello, lord Evandale di ritorno
colla sua truppa si è fermato con essa
rimpetto al castello; conduce seco alcuni
prigionieri.»
</p>

<p>
»Lord Evandale! sclamò lady Margherita.
Spero, colonnello, gli permetterete che
entri e venga a far colezione con noi. Voi
sapete che anche sua maestà nel passare di
qui...»
</p>

<p>
Era la terza volta dopo il suo arrivo che
Claverhouse udia mentovare questo memorabile
avvenimento, onde si affrettò a deviarne
il discorso: »Oh! (diss'egli componendosi
a grazioso sorriso, e fissando in
volto miss Editta) so che metterei lord
Evandale in gastigo, se lo tenessi a veggente
di questo castello senza permettergliene l'ingresso. — Bothwell,
fate dire a lord Evandale
che lady Margherita lo invita a colezione
e ch'io l'aspetto.»
</p>

<p>
»Piacciavi avvertire Harrison d'avere
ogni sollecitudine per gli uomini e pe' cavalli.»
Raccomandò a Bothwell lady Bellenden.
</p>

<p>
Nel durare di questo colloquio altamente
palpitava il cuore di miss Editta. Ella sperava
per vero dire, che se mai l'intercessione
di suo zio non fosse a bastanza valevole,
quella il sarebbe stata di lord Evandale
possentissimo nell'animo di Claverhouse,
quanto essa potea in quello del giovine lord.
Nè a questo certamente in tutt'altra circostanza
<span class="pagenum"><a id="Page_172"></a>[172]</span>
avrebbe voluto volgersi per ottenerne
una grazia, perchè comunque molto
esperta non fosse Editta, la natura la forniva
d'indole sì dilicata da comprendere
come una donzella che contragga obblighi
di gratitudine verso un giovane, gli dà sopra
di se tal vantaggio di cui l'altro ad
abusare è propenso. Ed un motivo ancor più
calzante per distorla da tal consiglio si era
che tutte le comari di que' dintorni parlavano,
come di cosa già conchiusa, del maritaggio
di lei con lord Evandale. Era oltre
un anno che il ridetto lord le usava straordinarie
ed incessanti attenzioni; non potea
dissimulare a se stessa di piacergli, e che
s'ei giugneva a manifestarle formalmente il
proprio amore, le pretensioni di lui avrebbero
avuto un fortissimo sostegno in lady
Margherita e negli amici di questa matrona.
Nè poteva ella non concedere tutta la stima
a questo giovine capitano, di stima degnissimo.
Qual motivo avrebbe quindi potuto
allegare per negargli la propria mano,
se non se quello di preferire altro amante,
che secondo ogni apparenza non avrebbe
mai ottenuta l'approvazione della vecchia
Bellenden? Per tutte le menzionate cagioni
volle, finchè il potea, limitarsi ad adoperare
l'intercessione dello zio. La fisonomia
istessa del vegliardo, adorno della massima
franchezza, ben le avrebbe, e prestamente,
indicato se questa franchezza fosse tornata
<span class="pagenum"><a id="Page_173"></a>[173]</span>
all'uopo infruttuosa, ed in allora soltanto,
come chi ricorre ad ultimo refugio, avrebbe
sperimentata a favore di Morton la forza
della propria prevalenza nello spirito di
Evandale.
</p>

<p>
Non rimase ella a lungo nell'incertezza.
Appena ritiratosi Bothwell, tutti si erano
levati da tavola, e il maggiore, che ne aveva
fatti gli onori tenendo buona e gioviale compagnia
agli altri militari ivi convenuti, si
accostò alla nipote, pregandola che il presentasse
a Claverhouse. Com'uomo che conoscea
per fama i pregi d'animo e il coraggio
del presentato, Claverhouse lo accolse co' massimi
riguardi; nè tardarono a trarsi in disparte,
che la palpitante miss Bellenden non
movea da essi le palpebre, ansiosissima di
indovinare dai gesti e dagli atteggiamenti
delle fisonomie loro qual fosse per essere
la conclusione del colloquio.
</p>

<p>
Ella scorse da prima ne' modi di Claverhouse
quella franca agevolezza di chi è
propenso a concedere un chiestogli favore;
non però affatto disgiunta da certo ritegno
prudenziale d'uomo che teme obbligarsi
oltre a quanto può nel promettere. A proporzione
del farsi più serio quel parlamento,
miss Bellenden vedea corrugarsi il fronte
al colonnello, che aggrottava le ciglia: cert'aria
d'impazienza che la stessa urbanità
palliava, pigneasi in tutti i lineamenti di
quel viso, ove Editta credè leggere la condanna
<span class="pagenum"><a id="Page_174"></a>[174]</span>
di Enrico. I discorsi del maggiore a
quanto appariva erano pacati e incalzanti ad
un tempo, nè omise a sostegno della propria
inchiesta di manifestar quel coraggio cui
gli davano diritto ed anni e rinomanza.
Finalmente il colonnello onde sciogliersi da
sollecitazioni che gli diveniano importune,
fece alcuni passi per unirsi agli altri di
quell'adunanza; onde allora trovandosi in
maggior vicinanza di Editta, questa gli udì
chiaramente pronunziare le seguenti parole.
»Cosa impossibile, o maggiore! cosa
impossibile! L'indulgenza in tal genere di
colpe eccede le mie facoltà. In tutt'altra
circostanza mi sarà la massima delle soddisfazioni
il compiacervi. — Ma ecco Evandale
che certamente ci porta notizie. — Ebbene,
Evandale! che cosa avete da raccontarne?»
</p>

<p>
»Annunzi sgradevoli, mio colonnello
(rispose lord Evandale, i cui stivali erano
coperti di fango, e l'uniforme trovavasi in
disordine tale da giudicarne facilmente che
ei veniva allora dal battersi). I Presbiteriani
in gran banda campeggiano, armati
ed in istato di piena ribellione, sulle montagne.»
</p>

<p>
»E voi lo chiamate annunzio sgradevole,
o capitano? Io l'ho pel migliore fra quanti
da sei mesi in qua ne ho ricevuti. Ora che
questi malvagi si sono raunati, ne faremo
strage più facilmente. Quando il serpe solleva
<span class="pagenum"><a id="Page_175"></a>[175]</span>
la testa gli è men difficile il metterlo
a morte (e in dir ciò percosse la terra col
piede a guisa di chi vuole schiacciare un
insetto). Esso è ben più pericoloso quando
striscia per mezzo all'erba che lo nasconde.
E dove trovansi questi sciagurati?»
</p>

<p>
»Dieci miglia lontano di qui, in una
valle detta Loudon-Hill, circondata d'ogni
parte dalle montagne. Dopo avere posto in
fuga l'attruppamento, contra cui m'inviaste,
ho arrestati una vecchia, vera tromba di
sedizione, e uno o due de' suoi uditori, e
quanto ai ragguagli che vi ho dati li seppi
da alcuni contadini.»
</p>

<p>
»Il numero de' ribelli?»
</p>

<p>
»Forse fra i mille e i mille dugento;
ma le voci variano su di ciò.»
</p>

<p>
»Egli è dunque tempo di raggiugnerli.
Bothwell, fate tosto dare il segnale per
montare a cavallo.»
</p>

<p>
Uscito Bothwell in quell'istante, le volte
del castello rintronarono dello squillare
delle trombe.
</p>

<p>
»Voi partite adunque (sclamò lady Margherita,
cui sì fatto segnale rammentò le
sue antiche sventure). Oimè! fra tutti questi
valorosi servi di S. M. raccoltisi ora sotto il
mio tetto, chi sa quanti ve n'ha che non
mi sarà più dato di rivedere? Perchè, o colonnello,
non vi accertate meglio della forza
di questi ribelli?»
</p>

<p>
<span class="pagenum"><a id="Page_176"></a>[176]</span>
»La loro forza non può essere ancora
sì rilevante; ma ad ogni modo non ho un
minuto da perdere, e il loro numero ne
crescerebbe dieci volte di più, se dessi tempo
di riunirsi a tutti i mal'intenzionati
di questi dintorni.»
</p>

<p>
»Alcune bande ne son già in cammino,
soggiunse lord Evandale; anzi a quanto mi
viene assicurato aspettano un rinforzo di
que' Presbiteriani ancora, che passavano per
sottomessi alle leggi, e riconoscono siccome
capo il giovane Milnwood, figliuolo del famoso
colonnello Silas Morton.
</p>

<p>
Un tal discorso produsse effetti diversi
su le diverse persone che lo ascoltarono.
Sorpresa Editta da terrore e da disperazione
si lasciò cadere sopra una seggiola. Claverhouse
volse al maggiore uno sguardo di trionfo
che parea dirgli: »Voi lo vedete ora
quai massime professa il vostro protetto!»
Cogli occhi accesi come bragia il maggiore
in tali accenti proruppe: »Ella è una menzogna,
una infame calunnia, che questi sciagurati
ribelli avranno inventato per assicurarsi
d'un maggior numero di partigiani.
Guarentirei per Enrico come se fosse un
mio figlio. Non la cede in buone massime
a verun ufiziale delle guardie, e miss Editta
Bellenden potrebbe attestarle quant'io. Ma
fatelo venir qui; ch'egli si spieghi. Ascoltatene
le giustificazioni.»
</p>

<p>
<span class="pagenum"><a id="Page_177"></a>[177]</span>
»Sia egli innocente o colpevole, non trovo
difficoltà a ciò. — Maggiore Allan, munitevi
d'una guida, e conducete il reggimento
alla volta di Loudon-Hill. Tenetevi
al passo per non dare troppa fatica ai cavalli.
Fra un'ora Evandale ed io vi raggiugneremo.
Bothwell rimarrà con una scorta
alla custodia de' prigionieri.»
</p>

<p>
Così Allan come gli altri ufiziali, eccetto
Evandale e il colonnello, uscirono dalla sala;
e ben tosto il suono della musica militare
e il calpestio de' cavalli annunziarono che
il reggimento partiva dal castello.
</p>

<p>
Intanto che Claverhouse si adoperava a
calmare i timori concetti da lady Margherita,
e trarre nella propria opinione sfavorevole
a Morton il maggiore Bellenden,
Evandale, superando lo scoraggiamento che
rende sempre i giovani amanti diffidenti di
se medesimi e timidi alla presenza dell'amato
oggetto, si avvicinò a miss Editta volgendole
in soave tuono tai detti, spiranti
ad un tempo tenero affetto e virtù.
</p>

<p>
»Io sono dunque per lasciarvi, miss Bellenden,
o piuttosto permettetemi vi chiami
(che sarà la prima e forse l'ultima volta)
diletta Editta. Dio sa quando e se mi sarà
dato di rivedervi! Troppi rischi sovrastano
a chi professa il mestiere dell'armi; ma
fino all'ultimo sospiro io serberò tutto...
tutto il rispetto che da lungo tempo vi ho
tributato.»
</p>

<p>
<span class="pagenum"><a id="Page_178"></a>[178]</span>
Ma il suon della voce, il fuoco che negli
occhi d'esso brillava, l'agitazione di tutta
la persona manifestavano un senso ben più
forte del rispetto, benchè solo di rispetto
ei favellasse. Nè era possibile che Editta
confondesse una cosa coll'altra, o rimanesse
con animo affatto immoto all'aspetto di una
tenerezza sì modestamente espressa quanto
profondamente sentita dall'innamorato milord.
Comunque oppressa dall'idea del pericolo,
da cui era allor minacciato l'amante
ch'ella preferiva, non potè ristarsi dal provare
un moto di compassione per l'amabile
giovinetto che si congedava da lei nell'atto
di avventurarsi ai rischi terribili della guerra.
</p>

<p>
»Spero.... ho grande fiducia, diss'ella,
che non correrete verun pericolo; che il
terrore delle vostre armi prima che le adoperiate
porrà in fuga i ribelli; che voi tornerete
ben tosto a ricever congratulazioni
e pegni di amicizia da tutti gli abitanti di
questo castello.»
</p>

<p>
»<i>Da tutti?</i> rispose il Lord dando un'espressione
studiata di dubbio e di malinconia
a tale voce. Così potess'io esserne
persuaso! ma non ispero io già tanto sollecito
il buon successo che ci ripromettiamo.
Tutt'altro che numeroso il corpo d'esercito
cui appartengo, non potrà col sol mostrarsi
intimorire i sommossi; onde prevedo che sol
dopo molto spargimento di sangue si perverrà
<span class="pagenum"><a id="Page_179"></a>[179]</span>
a spegnere la ribellione. Costoro, entusiasti
d'animo deliberato, son condotti da
comandanti non affatto ignari di guerra.
Che anzi non posso ristarmi dal credere,
che l'ardore impetuoso del nostro colonnello
ne fa marciare troppo affrettatamente
contr'essi. Ne conveniva meglio l'assicurarsi
prima d'un rinforzo, e limitare intanto
le nostre fazioni a vegghiar su le vie di comunicazione
per impedire l'assembrarsi di
un maggior numero di partigiani ribelli.
Ma mio dovere si è l'ubbidire, nè avvi tra
noi chi abbia men di me motivo di paventare
i pericoli.»
</p>

<p>
Qui a miss Editta presentavasi l'occasione
di parlare a lord Evandale per Enrico;
unica via di salvezza, che sembrasse
rimanergli tuttora aperta. Pur titubava ella
ancora, nè sapea con quali termini indirigere
al giovine capitano la sua inchiesta,
allor quando udì questo comando di Claverhouse.
»Bothwell, conducete tosto alla
mia presenza il prigioniero. È vero che dobbiam
partire, ma questa bisogna non ci
porterà grande indugio. — Ascoltatemi; abbiate
cura di ordinare uno squadrone e di
far caricare le carabine.»
</p>

<p>
Parole nelle quali Editta credè udire la
sentenza di morte proferita contro l'infelice
giovane di Milnwood, e divenute in lei
più forti dal ritegno onde non osava sollecitare
un amante infelice a farsi intercessore
<span class="pagenum"><a id="Page_180"></a>[180]</span>
egli stesso pel proprio rivale! »Milord, gli
diss'ella, questo giovane è l'amico intrinseco
di mio zio. — Voi avete molta possanza
sull'animo del vostro colonnello. — Ardirei
io pregarvi d'adoprarla a pro di questo infelice? — Mio
zio ve ne professerebbe eterna
gratitudine.»
</p>

<p>
»Non vorrei, miss Bellenden, mi credeste
da più che non sono. Altre volte m'è
accaduto non riuscire in simili domande
inspiratemi da sentimento d'umanità.»
</p>

<p>
»Fatene una prova anche una volta per
amor di mio zio.»
</p>

<p>
»E perchè non dite per amor vostro? — Perchè
non mi concedete di credere che il
prestarmi a quanto si desidera da me torni
parimente a vostra soddisfazione? Avete
dunque sì poca fiducia in un antico amico
per torgli sino la dolce persuasione di potere
una volta far qualche cosa che vi riesca
d'aggradimento?»
</p>

<p>
»Certamente, rispose Editta..... certamente....
voi mi fareste cosa oltre ogni
dire aggradevole. — Prendo vivissima parte
al destino del signor Morton a cagione...
di mio zio. Oimè! odo i soldati. In nome
del cielo, o Milord! non mi ricusate quanto
vi chiesi. Non perdete un istante.»
</p>

<p>
»Siate tranquilla, le disse lord Evandale.
Ne chiamo in testimonio il cielo, Morton
non morrà, dovessi io morire in sua vece!
Ma (soggiunse prendendole una mano che
<span class="pagenum"><a id="Page_181"></a>[181]</span>
ella non ebbe il coraggio di ritirare) non
mi concederete voi parimenti una grazia?»
</p>

<p>
»Tutto quanto potete sperare dalla tenerezza
d'una sorella.»
</p>

<p>
»E si limita dunque a ciò tutto quello
che giugneranno ad ottenere da voi le mie
sollecitudini finchè vivo, la mia memoria
se più non sarò?»
</p>

<p>
»Deh! non parlate in questa guisa, o
Milord; che troppo profondamente mi affliggete,
nè a voi medesimo rendete giustizia.
Non v'è alcuno che possieda più interamente
di voi il mio rispetto, la mia stima,
la mia amicizia....»
</p>

<p>
Ella andava studiando i termini onde conchiudere
questa frase senza trafiggere l'animo
appassionato di lord Evandale, allorchè
udì un sospiro, che le fe' volgere il
capo verso altra parte. Venìa questo sospiro
da Morton carico di catene e condotto ivi
in mezzo a' soldati. Gli ultimi accenti da
lei pronunziati avean ferito l'orecchio del
prigioniero, che in passando lasciò cadere
sovr'essa un'occhiata di rimprovero, e la
convinse in tal guisa com'egli avesse male
interpretata la natura del colloquio ch'essa
ebbe col lord; avvenimento che sol mancava
a compiere la confusione e l'angoscia di
miss Editta. Sparitine allora dal volto i colori
che dianzi l'animavano, fecero luogo
ad una mortal pallidezza. Nè sfuggì tale
cambiamento all'occhio acuto di Evandale,
<span class="pagenum"><a id="Page_182"></a>[182]</span>
che sospettò tantosto qual genere di premura,
qual genere di pietà tenesse sollecita
la donzella che l'animo gli signoreggiava;
e portando alternativamente gli sguardi, or
sopra Editta, or sopra Enrico, tai sospetti
in certezza gli si tramutarono.
</p>

<p>
»Se non m'inganno, diss'egli dopo un
istante di silenzio, questo giovane è pur
quegli che riportò il vanto d'aver tirato
meglio al bersaglio nel giorno dell'ultima
rassegna.»
</p>

<p>
»Non saprei... non saprei troppo...
ma credo di sì» balbettò Editta.
</p>

<p>
»Ed io ne son certo, disse con lieve tinta
d'amarezza Evandale. Non è maraviglia
che un'avvenente donzella si affanni a pro
di chi fu vincitore.»
</p>

<p>
Lasciando in quell'istante Editta, mosse
verso Claverhouse, che s'era allora seduto
dinanzi ad una tavola; e postosi a qualche
distanza da esso rimase in silenzio coll'intenzione
di regolare il proprio contegno
colle cose che fossero per accadere.
</p>
</div>

<div class="chapter">
<p>
<span class="pagenum"><a id="Page_183"></a>[183]</span>
</p>

<h2><a id="capXII"></a>
CAPITOLO XII.
</h2>

<div class="poem">
<p>»Più d'ogni mostro che fu all'orbe infesto»</p>
<p>»La gelosia, Signor, questa paventa.»</p>
<p class="i4"><i>Otello</i></p>
</div>

<p>
A spiegar meglio l'impressione che fecero
sopra Enrico le ultime parole, sfortunatamente
da esso udite, di miss Editta, ne è
indispensabile il dipingere lo stato, in cui
trovavasi allora l'animo suo, e presentar
parimente alcuni cenni sull'origine della
conoscenza ch'ei con questa ragguardevole
donzella incontrò.
</p>

<p>
Enrico Morton era stato favorito dalla
natura d'una di quelle felici indoli che
fan propenso chi le possiede ad attribuirsi
minori pregi di quanti ne ha veramente.
Aveva ereditato dal padre un coraggio pronto
a qualsivoglia cimento, e un odio insuperabile
contr'ogni genere d'oppressione.
Comunque la famiglia di lui avesse abbracciati
i dogmi de' Puritani egli però non
ne partecipò le massime sì che le spingesse
oltre i confini d'ogni rigore, nè una scintilla
tampoco del fanatismo puritano nell'animo
di lui penetrò.
</p>

<p>
Se l'avarizia d'uno zio tardò l'educazione
di questo giovine, non gl'impedì nondimeno
di far valere le ottime inclinazioni ricevute
<span class="pagenum"><a id="Page_184"></a>[184]</span>
dalla natura; perchè egli non lasciò giammai
sfuggire occasione a lui offertasi di
acquistar cognizioni, ed anzi in proporzione
di fatica fatta per apprenderle, queste si
radicarono più salde nella sua mente. L'animo
di lui nonostante era invilito dal riguardo
della povertà di sua fortuna e dalla
necessità di dipendere per assicurarsi sostentamento.
Le quali cose nel renderlo diffidente
di se medesimo, gl'inspirarono quella
aria di ritegno, che nascondea i pregi e
il vigore dell'animo, suo retaggio, come
dicemmo, ma sol conosciuti da pochi intrinsechi
suoi amici. Non avendo parteggiato per
veruna delle fazioni che tenevano in trambusto
la Scozia, i più il riguardarono siccome
uomo indifferente, siccome uno di coloro, che
nè dalla religione nè dall'amor di patria prendevano
spinta; conchiusione per altro ingiustissima,
perchè la neutralità cui si attenne
avea in lui origine da motivi diversi e affatto
degni d'encomio. Schivò il collegarsi
colla setta perseguitata, perchè ne fastidiva
lo spirito di parte, la mediocrità d'ingegno
de' capi, il truce fanatismo, l'odio inviperito
che mostravano contro chi professava
contrarie massime, i delitti cui l'intolleranza
traevali. Non quindi meno abborriva
la condotta opprimitrice e tirannica dei
ministri del governo, i quali lasciando la
briglia ad una sfrenata soldatesca, e confondendo
nelle punizioni il colpevole collo
<span class="pagenum"><a id="Page_185"></a>[185]</span>
innocente, null'altro ottenevano se non se
d'accendere vie più l'incendio che si davan
vanto d'estinguere. Sola nausea quindi,
mossa in lui dalle colpe che entrambe le
parti si permetteano, il trasse al consiglio
di rimanere semplice spettatore della sanguinosa
querela.
</p>

<p>
Il maggiore Bellenden che fu tra i migliori
amici del colonnello Silas Morton, continuò
ad averne in predilezione il figlio dopo
la morte del padre. Quindi Enrico era il
ben venuto a Charnwood ogni qual volta vi
si presentava, e i soli rimproveri che riceveva
ad ogni volta gli derivavano dal
sembrarne le visite troppo rare. Ivi ei conobbe
Editta, solita di frequente ad andare
a star collo zio. Il maggiore, così lontano
dal formare sospetti quanto lo è in simili
circostanze <i>mio zio Tobia</i> di <i>Sterne</i>, nè
manco immaginò che il continuo vedersi
di questi giovani potesse divenir fomite
d'un reciproco amore. Il dio fanciullo pertanto
s'introdusse ne' loro cuori con veste
d'amicizia, e siccome è d'uso, prese ad imprestito
il linguaggio dell'amicizia, e dalla
amicizia domandò i privilegi. Allorchè miss
Bellenden trovavasi a Tillietudlem, la brama
di trasferirsi a diporto la conducea
sovente in una bella prateria situata due
miglia lontan dal castello, e il <i>caso</i> faceva
che anche Enrico tutte le volte vi convenisse.
Tai mutui scontri comunque frequenti, non
<span class="pagenum"><a id="Page_186"></a>[186]</span>
sembravano però cosa straordinaria nè all'uno
nè all'altra, e in fine si convertirono
in una specie di patto. La parola <i>amore</i> non
era mai stata pronunziata fra essi, ma ciascun
di loro conoscea perfettamente lo stato
del proprio cuore, e indovinava quello del
suo compagno. In somma tale scambievolezza
ad entrambi tanto gradevole, benchè non
li lasciasse scevri di tema per l'avvenire,
durò fino all'istante cui pervenimmo col nostro
racconto.
</p>

<p>
In questo mezzo, Enrico non dissimulava
a se stesso il poco fondamento de' suoi voti
alla mano d'Editta. Le ricchezze, la nascita,
l'avvenenza, i pregi d'animo di questa donzella
dovevano necessariamente farla scopo
alle inchieste d'altri giovani posti in istato
di vederle meglio accolte che nol potessero
giammai esser quelle di Morton. Che anzi
la voce pubblica preconizzava Evandale
sposo di Editta, voce che sembrava confermata
e dalle frequenti gite del lord a Tillietudlem,
e dalla particolare considerazione
in cui lady Margherita il tenea.
</p>

<p>
Jenny Dennison non poco avea contribuito
ad aumentare la gelosia del giovane di
Milnwood. Costei, vera civetta di villaggio,
ogni qualvolta non potea tribolare i propri
amanti, ne cercava un compenso dal mettere
in angustie l'amante della sua padrona, nè
ciò veramente procedea da astio nudrito
contro d'Enrico, che anzi le era geniale,
<span class="pagenum"><a id="Page_187"></a>[187]</span>
siccome leggiadro giovane; poi essendo Jenny
per dir vero affezionatissima a miss Editta,
non potea vederne di mal'occhio l'amante.
Ma i pregi d'avvenenza non erano minori
in lord Evandale, più generoso in oltre,
avendone i modi, di quanto l'altro potesse
mostrarsi; onde non è maraviglia se nell'animo
di questa Jenny la bilancia preponderava
a favore del lord. Aggiungasi ch'ella
trovava cosa per se più onorifica e profittevole
il divenire la cameriera di lady Evandale
che non quella di mistress Morton.
Ella pertanto tormentava di frequente Enrico,
or con suggerimenti amichevoli, or con
ufficiose confidenze, ma tutte intese a trarlo
in persuasione che miss Bellenden a malgrado
de' mutui colloqui e del continuo
cambio che succedea fra i due amanti, or
di libri, or di lettere, or di disegni, sarebbe
finalmente divenuta lady Evandale.
</p>

<p>
Le quali suggestioni corrispondeano sì al
giusto coi timori e sospetti concepiti dallo
stesso Morton che agevolarono vie più nel
suo cuore l'accesso a quella gelosia, solita
a non mai scompagnarsi da chi ama sinceramente,
e soprattutto da coloro, il cui
amore è contrariato da ostacoli, sia che gli
opponga disparità di fortuna e di nascita,
o voler di congiunti. Aggiungasi che qualche
dì innanzi, la stessa lealtà connaturale di
Editta non entrò per poco nello svolgere
in cuor d'Enrico questi vigorosi germi di
<span class="pagenum"><a id="Page_188"></a>[188]</span>
gelosia. I discorsi loro eran caduti sopra
alcune violenze commesse da una banda di
Reali, e che comunque a torto, venivano
imputate agli ordini dati da lord Evandale.
Editta, fedele in amicizia come in amore,
sentì amarezza d'alcune severe censure che
contro il lord si era fatte lecite Morton,
censure cui crescea acerbità lo spirito di
gelosia che le animava. Ella pertanto si assunse
a difendere l'incolpato con tale vivacità
che trafisse non poco l'anima d'Enrico,
e ciò a grande soddisfazione della maligna
Jenny, solita ad accompagnar la padrona
nelle gite sue di diporto. Ben lesse Editta
nel cuor dell'amante i sospetti che ella vi
avea nol volendo gettati, e ben si studiò
con indiretti modi a dissiparli, ma non era
questa impressione sì facile a cancellarsi;
nè tale impressione aveva avuto lieve parte
nella risoluzione di cercar servigio in terre
straniere, risoluzione alla quale Enrico erasi
abbandonato, e che poi trovò ostacolo nell'avarizia
dello zio.
</p>

<p>
La visita ch'Editta fece ad Enrico nella
stanza di sua prigionia, e l'affanno onde
per lui sì manifestamente struggeasi, avrebbero
dovuto dissipare intieramente i sospetti
dell'aflitto amante; ma questi, ingegnoso
nel crucciare se stesso, volle attribuire le
sollecitudini della giovane all'amicizia, alla
pietà, non all'amore, sentimento che ei
persisteva a credere serbato a lord Evandale.
</p>

<p>
<span class="pagenum"><a id="Page_189"></a>[189]</span>
Immerso stavasi in sì fatte idee, allor
quando Bothwell venne a trovarlo, accompagnato
da due dragoni, un de' quali portava
catene con sè.
</p>

<p>
»Gli è d'uopo seguirmi, o giovane, ma
prima di tutto si pensi alla vostra acconciatura.»
</p>

<p>
»Alla mia acconciatura! Che intendete
dire con ciò?»
</p>

<p>
»Conviene mettere queste smaniglie. Non
ardirei..... cioè (corpo del diavolo! non v'è
cosa ch'io non ardissi) ma non vorrei per
tre ore di saccheggio d'una città presa di
assalto presentare al mio colonnello un prigioniero
che non avesse incatenate le mani.
Dunque, amico mio caro, risolvetevi.»
</p>

<p>
Detto ciò, mosse verso di lui; ma Morton
afferrando la seggiola di quercia, su di cui
prima stava seduto, minacciò spaccarne il
cranio a chiunque pretendesse assoggettarlo
a simile indegnità.
</p>

<p>
»Non fate il cattivo, soggiunse Bothwell
e pensate che qui non siete il più forte.
Ne costerebbe poco il ridurvi a partito:
ma amerei meglio che vi sottometteste colle
buone.»
</p>

<p>
Nè avea torto nel desiderar ciò, perchè
una resistenza qualunque opposta da Enrico
poteva essere cagione di strepiti, che giugnessero
fino all'orecchio del colonnello; nè
a Bothwell sarebbe stata menata buona
l'indulgenza di non mettere fra' ceppi un
tal prigioniero.
</p>

<p>
<span class="pagenum"><a id="Page_190"></a>[190]</span>
»Abbiate prudenza, continuò a dirgli.
Non isconcertate voi medesimo le cose vostre.
Si vocifera nel castello, che la nipote
di lady Margherita sia per isposare il nostro
giovane capitano lord Evandale. Ho udito
io medesimo quand'ella gli chiedea di farsi
vostro intercessore presso il colonnello. — Ma
che diavolo avete dunque? Siete divenuto
pallido come la mia camicia! Volete un
bicchier d'acquavite?»
</p>

<p>
Nel dir tai cose Bothwell andava mettendogli
le catene alle mani, nè Morton si
opponeva di sorte alcuna.
</p>

<p>
»Miss Bellenden chiedere la mia vita a
lord Evandale!» esclamò.
</p>

<p>
»Sì, sì, ella; nè v'è protezione valevole
quanto quella delle donne. Prendono tutto
d'assalto così in campo come alla corte.»
</p>

<p>
»Io dovrei la vita a lord Evandale?»
</p>

<p>
»Questa è cosa possibilissima; egli ha
più potere nell'animo del colonnello, che
alcun altro ufiziale del reggimento.»
</p>

<p>
Facendosi tai discorsi Bothwell conduceva
il suo prigioniero nella sala ove Claverhouse
lo aspettava. Gli accenti ultimi
di Editta confermarono quest'infelice nella
idea ch'ella amasse Evandale, e che adoperasse
la prevalenza dell'amore per salvare
a lui, Morton, la vita; vita che dovuta
alla protezione d'un rivale gli diveniva
odievole più che mai; laonde consacrandosi
da quell'istante alla morte, risolvè difendere
<span class="pagenum"><a id="Page_191"></a>[191]</span>
con vigore le ragioni dalla Scozia, i
cui diritti credea nella propria sua persona
oltraggiati. Avvicinatosi quindi con fermezza
alla tavola innanzi a cui sedevasi il colonnello,
non aspettò per parlargli d'essere
interrogato.
</p>

<p>
»Con qual diritto, o signore, questi soldati
m'hanno tolto alla mia famiglia, mi
hanno caricato di ferri, mi hanno condotto
dinanzi a voi?»
</p>

<p>
»Per mio ordine; e or vi dò l'altro di
tacere e d'ascoltare le mie domande.»
</p>

<p>
»Voglio prima sapere, Morton arditamente
replicò, se io sia legalmente arrestato,
s'io mi trovi dinanzi ad un magistrato
civile, o in vece se i diritti della mia patria
non sieno posti in non cale e vilipesi sulla
mia persona.»
</p>

<p>
»In fede mia, sclamò il colonnello, costui
non manca di risolutezza!»
</p>

<p>
»Siete voi pazzo? si fe' a dire il maggiore.
Per l'amor di Dio, Enrico! pensate che siete
alla presenza di un ufiziale superiore di
sua maestà.»
</p>

<p>
»Per ciò appunto, o signore, Enrico replicò,
bramo sapere con qual diritto egli
mi tenga prigioniero, allorchè nessun ordine
d'arresto è stato messo contro di me.
Se fossi al cospetto d'un magistrato, saprei
allor contenermi colla dovutagli sommissione.»
</p>

<p>
<span class="pagenum"><a id="Page_192"></a>[192]</span>
»Il vostro giovane amico, disse Claverhouse
voltosi al maggiore, è un di que' signorini
che soffrono il puntiglio, e non vorrebbero
nè anco annodar la cravatta senza
un ordine del giudice di pace; ma gl'insegnerò
prima di separarci, che i miei distintivi
militari possono equivalere alla mazza
d'un giudice. — In somma per terminare
la discussione, vorreste dirmi, quel giovane,
quando e dove avete veduto Balfour di
Burley?»
</p>

<p>
»Siccome non ravviso in voi il diritto
di farmi tale interrogazione, così non vi
darò alcuna risposta.»
</p>

<p>
»Dunque risponderò io in vece vostra.
Voi avete confessato al mio sergente che
deste asilo a questo Balfour nel castello di
vostro zio. Perchè meco non vi comportate
con eguale franchezza?»
</p>

<p>
»Perchè presumo che la vostra nascita
e la vostra educazione vi abbiano posto in
istato di conoscere quai sieno i diritti di
ogni Scozzese, e perchè voglio farvi vedere
come fra gli Scozzesi si trovino alcuni uomini
capaci di far valer tai diritti.»
</p>

<p>
»E voi senz'altro sareste quel tale, pronto
a sostenerli coll'armi alla mano?»
</p>

<p>
»Se fossimo soli, uno a petto dell'altro,
ed io armato al pari di voi, non mi fareste
due volte simile inchiesta».
</p>

<p>
»Basta così! replicò Claverhouse, il modo
de' vostri discorsi conferma l'idea ch'io mi
<span class="pagenum"><a id="Page_193"></a>[193]</span>
era fatta di voi. Ma siete figlio d'un soldato,
e mostrate valore benchè postovi nelle
file de' ribelli; vi risparmierò l'infamia
d'una morte disonorante.»
</p>

<p>
»Qualunque sia il modo onde io debba
perire, perirò, come s'aspetta, al figlio di
un prode militare, e l'infamia di cui mi
parlate... oh l'infamia! ricadrà sopra coloro
che versano il sangue innocente.»
</p>

<p>
»A maraviglia! — Avete cinque minuti
per riconciliarvi col cielo. — Bothwell, conducete
il prigioniero nel cortile e ordinate
uno squadrone.»
</p>

<p>
Tal'indole di colloquio aveva agghiacciati
d'orrore e ridotti al silenzio tutti coloro
che l'ascoltarono; ma in questo momento
niun potè ristarsi dal sollevare la voce, dal
supplicare il colonnello a favore di Morton.
La stessa lady Margherita, che ad onta di
pregiudicate massime non avea potuto spogliarsi
di quella pietà, il più bello fra gli
ornamenti del gentil sesso, divenne insistente
più degli altri nel domandarne la grazia.
</p>

<p>
»Colonnello Graham! ella esclamò, risparmiate
questo giovane imprudente; nè
fate che il sangue di lui macchi le mura
di una casa ove avete ricevuto l'ospitalità.»
</p>

<p>
»Voi non mi cagionereste il dispiacere
d'un rifiuto, o milady, se pensaste quanto
sangue si è sparso per colpa di persone simili
a lui.»
</p>

<p>
<span class="pagenum"><a id="Page_194"></a>[194]</span>
»Lascio a Dio la cura della vendetta, o
colonnello (replicò la vecchia matrona, di
cui tremava ogni muscolo per l'agitazione
dell'animo). La morte di questo giovinetto
non tornerà già a vita quelli di cui deploriamo
la perdita. Non si dà esempio di sangue
versato entro le mura di Tillietudlem.
Deh! concedetemi la sua vita.»
</p>

<p>
»Debbo compiere il mio dovere, o milady.
Sapete che i ribelli stanno in armi intorno
quasi alla vostra casa, e potete chiedere il
perdono d'un giovane fanatico che basterebbe
solo a diffondere la ribellione per tutto
il regno? Chiedetemi cose possibili.»
</p>

<p>
»Colonnello, sclamò il maggiore Bellenden;
non vi credeste già che ad onta dei
miei vecchi anni, io lasciassi impunemente
assassinare innanzi agli occhi miei il figliuolo
d'un mio amico. Mi darete soddisfazione
di questa violenza.»
</p>

<p>
»Semprechè vorrete, o maggiore; rispose
freddamente Claverhouse. Bothwell, eseguite
gli ordini.»
</p>

<p>
La persona, che sofferiva maggiori angosce
in tal discussione, tre volte fece uno
sforzo per parlare, e tre volte la lingua le
ricusò la parola. Ella era rimasta seduta
sulla propria seggiola, come immersa in una
oppressione che la instupidisse. In tal punto
si alzò, per voler correre verso il colonnello,
ma le forze mancandole, cadde svenuta
fra le braccia di Jenny, trovatasi per ventura
dietro di lei.
</p>

<p>
<span class="pagenum"><a id="Page_195"></a>[195]</span>
»Soccorso! sclamò Jenny. Mio Dio! La
mia giovine padrona muore!»
</p>

<p>
All'udire sì fatta esclamazione, lord Evandale
che in tutto il durare di questa scena era
rimasto immobile appoggiandosi sulla sua
sciabola, e col capo inchinato sulle proprie
mani, si alzò a sua volta, e indirigendosi a
Claverhouse: »Colonnello, gli disse, prima
che il prigioniero esca di qui, bramo dirvi
una parola in disparte.»
</p>

<p>
Parve sorpreso Claverhouse; nondimeno
si alzò tostamente, e seguendo il giovane
capitano sino ad un angolo della sala accadde
fra essi il seguente colloquio.
</p>

<p>
»Colonnello, lo scorso anno, nè ho d'uopo
di rammentarvelo, la mia famiglia potè
darvi prove del suo affetto interponendo
ufizi a voi favorevoli presso il Consiglio
privato. Nemmeno ho d'uopo rammentarvi
che in quella circostanza, vi mostraste meco
persuaso d'averne a me tutta l'obbligazione.»
</p>

<p>
»Certamente, mio caro Evandale! ed avrò
qual mia fortuna se mi si presenterà occasione
di pagar questo debito di gratitudine che
ho con voi.»
</p>

<p>
»È venuta, mio colonnello! concedetemi
la vita di questo giovane.»
</p>

<p>
»Evandale! voi siete pazzo, assolutamente
pazzo! Qual sollecitudine è la vostra per
la vita di questo fanatico? Il padre suo era
l'uomo più pericoloso di tutta la Scozia;
<span class="pagenum"><a id="Page_196"></a>[196]</span>
intrepido, risoluto, adorato dai soldati, inflessibile
nelle sue massime. Il figlio di lui,
a quanto sembra, è formato sul medesimo
stampo. Se fosse un uomo di niuna importanza
o prevalenza, qualche sgraziato contadino,
o un oscuro entusiasta, pensate
voi che ne avrei negata la grazia a lady
Margherita ed al maggiore? Ma il giovane,
per cui intercedete, è ben educato, pieno
d'ardore e di coraggio, porta un nome conosciuto
in tutta la Scozia. Non manca ai
ribelli che un condottiere di tale tempera
per assicurare alla loro fazione quella sicurezza
di cui soltanto abbisognano, e per
regolare a certo scopo il cieco entusiasmo che
li trasporta. — Non vi presento or queste
considerazioni per voglia di darvi un rifiuto,
ma per indurvi a meditare le conseguenze
di quanto mi domandate.»
</p>

<p>
»Custodite il prigioniero. Così cessano
i temuti pericoli; ma permettetemi, o colonnello,
d'insistere per ottenerne la vita. Ho
fortissime ragioni per desiderare questo favore.»
</p>

<p>
»Ch'egli viva dunque! non so negarvi
cosa che mi chiedete in tal guisa; ma ricordatevi,
o milord, che se volete pervenire
a grado eminente in servendo il monarca
e la patria, la vostra prima sollecitudine
esser dee quella di mettere in disparte le
affezioni, i sentimenti particolari dell'animo,
le passioni. Voi non dovete pensare che ai vostri
<span class="pagenum"><a id="Page_197"></a>[197]</span>
doveri e al pubblico interesse. Non sono
tali i tempi in cui viviamo, che si possano sagrificare
ai vaneggiamenti d'un vecchio, o ai
pianti d'una donna quelle massime di severità,
da cui dipende la nostra salvezza in mezzo
ai rischi che ne circondano. — Ricordatevi
ancora che, se oggi cedo alle vostre istanze
una tal compiacenza mi esimerà, spero,
dall'udirmene porte da voi altre simili per
l'avvenire.»
</p>

<p>
Tornatisi indi ad avvicinare alla tavola,
il colonnello fissò in viso Morton onde scandagliare
qual effetto avesse prodotto sopra
di lui una sentenza di morte per cui abbrividito
aveano tutti i circostanti.
</p>

<p>
»Guardatelo! Claverhouse disse con sommessa
voce a Evandale, egli dee credersi al
limitar della morte. Ha impallidito? ha fremuto?
l'occhio ne è tranquillo, sereno il
volto; il cuore di lui è forse il solo in questa
sala che abbia regolari le sue battute.
Osservatelo bene! Evandale, se mai questo
uomo si trova a capo di una mano di ribelli,
vi pentirete per primo d'avermi costretto
ad usare indulgenza. — Quel giovane, si
volse indi a Morton, mercè d'alcuni amici
che si sono mossi per voi, la vostra vita è salva
per ora. — Bothwell, traete tosto il prigioniero,
e si vegli attentamente sopra di
lui.»
</p>

<p>
L'idea di dovere la vita al rivale si rendè
insopportabile a Morton. »Se la mia vita,
<span class="pagenum"><a id="Page_198"></a>[198]</span>
esclamò, ha da esser dono di lord Evandale!.....»
</p>

<p>
»Bothwell, l'interruppe il colonnello,
conducete via il prigioniero. Non abbiam
tempo d'ascoltare i suoi bei discorsi.»
</p>

<p>
Bothwell obbligò il prigioniero a seguirlo,
e quando si trovarono insieme nel cortile gli
disse: »Ov'anche si potesse morire più di
una volta, sarebbe massima imprudenza avventurarsi
come voi fate. Se concedete sì
libero freno alla vostra lingua, non vi do
cinque minuti di vita, e rimarrete nel primo
fosso in cui ci scontriamo. Buon per
voi che avrò cura di tenervi lungi dagli
occhi del colonnello! su via! venite ad unirvi
agli altri prigionieri.»
</p>

<p>
Nonostante la rozzezza de' modi suoi, il
sergente vinto dal coraggio e dalla fermezza
d'animo di Morton, lo avea preso in una
tal quale affezione; e se la sentenza di morte
non veniva ritrattata, Bothwell sarebbe stato
dolentissimo della necessità di farla eseguire.
Intanto lo condusse dinanzi al castello, ove
stava una vecchia, e due uomini fatti prigionieri
da lord Evandale, e custoditi da
una banda di dragoni.
</p>

<p>
In questo mezzo, Claverhouse si congedava
da lady Margherita, la quale non sapea
perdonargli il poco riguardo che da
esso ottennero le sue raccomandazioni.
</p>

<p>
»Io avea creduto finora, gli diss'ella,
che il castello di Tillietudlem, ove sua maestà
<span class="pagenum"><a id="Page_199"></a>[199]</span>
si è degnata intertenersi, potesse venir
riguardato come un luogo d'asilo anche
per coloro la cui condotta non fosse immune
da rimproveri. Ma, ben me ne accorgo, le
frutta vecchie non han più sapore. I servigi
della mia famiglia portano una data lontana,
e vengono dimenticati.»
</p>

<p>
»Non mai da me! rispose il colonnello;
permettete ch'io ve ne assicuri, o milady.
Un dovere, ch'io riguardava siccome sacro,
ha potuto farmi esitante prima d'arrendermi
a' vostri desideri e a quelli del maggiore;
ma ora, mia cara lady Bellenden, lasciatemi
la speranza che tutto sia posto in oblio.
Questa sera vi condurrò dugento ribelli
prigionieri, e vi prometto di perdonare a
cinquanta per amor vostro.»
</p>

<p>
»Udirò con piacere i vostri buoni successi,
o colonnello, soggiunse il maggiore,
ma non trascurate l'avviso di un vecchio
militare. Siate economo del sangue umano
dopo la battaglia. — Ora permettetemi chiedervi
la libertà del giovane Morton. Io me
ne rendo mallevadore.»
</p>

<p>
»Aggiusteremo questo affare al nostro
ritorno, rispose Claverhouse; vi basti intanto
la certezza che non morrà.»
</p>

<p>
Durante questo colloquio, gli occhi di
lord Evandale cercavano Editta, ma invano,
perchè Jenny l'avea fatta trasportare nel suo
appartamento. Obbediva quindi lentamente
agli ordini del colonnello che lo sollecitava
<span class="pagenum"><a id="Page_200"></a>[200]</span>
alla partenza. Finalmente, preso entrambi
congedo da lady Margherita e dal maggiore
Bellenden, si misero a cavallo per raggiugnere
il reggimento.
</p>

<p>
Bothwell si era già avviato innanzi coi
prigionieri e colla gente che li scortava.
</p>
</div>

<div class="chapter">
<p>
<span class="pagenum"><a id="Page_201"></a>[201]</span>
</p>

<h2><a id="capXIII"></a>
CAPITOLO XIII.
</h2>

<div class="poem">
<p>Veltri miei, di me prendavi oblio;</p>
<p class="i2">Omai soli inseguite le fere;</p>
<p class="i2">E tu, falco dall'ali leggiere</p>
<p class="i2">Fendi l'aure lontano da me.</p>
<p>Ti saluto, bel prato natio,</p>
<p class="i2">Ne sospiro il perduto tuo rezzo.</p>
<p class="i2">Ah! quest'anima sol sente il prezzo</p>
<p class="i2">Del suo ben che in fuggirti perdè.</p>
<p class="i4"><i>Antica ballata.</i></p>
</div>

<p>
Lasciammo Enrico Morton postosi in peregrinazione
co' tre compagni della sua cattività,
tutti sotto la scorta d'una banda di
dragoni capitanati dal sergente Bothwell, e
che formavano il retroguardo del reggimento
di Claverhouse. L'intero corpo di quell'esercito
teneva allora la via delle montagne
per cercare i sommossi Puritani che,
giusta gli annunzi portati a Claverhouse,
eransi sotto l'armi colà raunati. Questo retroguardo
era appena lontano un quarto di
miglio dal castello di Tillietudlem, quando
gli passarono dappresso il colonnello ed
Evandale che correano di gran galoppo per
mettersi a capo del reggimento. Tosto che
Bothwell li vide lontani, ordinò a' suoi una
pausa, durante la quale avvicinatosi a Morton
lo sciolse dai ceppi.
</p>

<p>
<span class="pagenum"><a id="Page_202"></a>[202]</span>
»Non ha che una parola chi vanta sangue
di re nelle vene. Ho promesso trattarvi
cortesemente in quanto dipenderebbe da
me. Or mantengo la mia promessa — Caporale
Inglis, mettete il sig. Morton vicino al
giovane prigioniero, e permettete parlino
insieme, se n'avranno talento. Che però
stiano a' loro fianchi due uomini a cavallo
colle carabine cariche, e pronti a farne
saltare i crani se tentassero di fuggire. — Ciò
non è mancare di civiltà, sig. Enrico;
vi son note le leggi di guerra. — Inglis,
metterete insieme il ministro e la vecchia,
son bene appaiati; e se si lasciano sfuggire
una sola parola del lor fanatico gergo, qualcuno
prenda una bandoliera e ne accarezzi
ad essi le spalle; rimedio efficacissimo per
far tacere un ministro Puritano ed una vecchia
pettegola.»
</p>

<p>
Dati questi ordini Bothwell si rimise a
capo de' suoi uomini a cavallo che presero
il trotto per raggiugnere il reggimento.
</p>

<p>
Morton troppo era in preda ai tristi pensieri
che lo agitavano per sentire inquietezza
sulle cautele prese da Bothwell onde impedirgli
la fuga; che anzi non quasi s'accorse
di essere sciolto da' ferri. Era nell'animo
suo quella vacuità di affetti che succede
d'ordinario al tumulto delle passioni, nè
sostenendolo in tale istante quella naturale
alterezza, che invigorita dalla coscienza di
sentirsi innocente gl'inspirò le risposte date
<span class="pagenum"><a id="Page_203"></a>[203]</span>
a Claverhouse, contemplava con una specie
di scoraggiamento le terre che trascorrea,
siccome quelle che ad ogni passo gli rimembravano
le idee delle passate felicità e tante
soavi speranze che gli andarono a vuoto.
Già trovavasi ad una vetta, d'onde le torri
di Tillietudlem si discoprivano. Da quel
luogo era egli solito movere per trasferirsi
a diporto in quella prateria, ove il <i>caso</i> conducea
sempre Editta. Fosse per girsene alla
meta così sospirata, fosse per tornare alla
domestica abitazione, non toccava ei volta
quell'altura, che non vi facesse una pausa
per contemplare, con tal'estasi che appartiene
a chi è compreso da violentissimo
amore, il soggiorno di quella, cui n'andava
incontro, o dalla quale si dipartiva. Volse
pertanto a quella banda gli sguardi, come
dicendo l'estremo addio a luoghi sì deliziosi,
e mise un profondo sospiro, cui corrispose
con altro sospiro il prigioniero di
lui compagno, che portò gli occhi nella
medesima dirittura. Morton fino a quel
punto non avea fatta attenzione chi questi
fosse, ma in tal momento volgendosi entrambi,
e le pupille dell'uno scontrandosi
in quelle dell'altro, Morton ravvisò Cutberto
Heudrigg, per solito detto Cuddy, i lineamenti
del quale esprimevano il cordoglio
ch'ei provava per se medesimo, e la compassione
ispiratagli dal vedere in tale stato
il compartecipe di sua sventura.
</p>

<p>
<span class="pagenum"><a id="Page_204"></a>[204]</span>
»Oimè, sig. Enrico, gli disse l'ex-giardiniere
di Tillietudlem; non è ella una
grande sciagura il vederci tratti attorno per
la campagna come se fossimo qualcuna delle
maraviglie del mondo?»
</p>

<p>
»Ben mi duole al vedervi in tale stato,
o Cuddy» disse Morton, nel cui animo il
sentimento delle proprie sciagure non estingueva
la compassione ai mali degli altri.
</p>

<p>
»Ne duole anche a me, sig. Enrico, e
mi contrista la vostra sorte al par della mia;
ma tutto il nostro affliggerci non ne porterà
grande giovamento, a quel che mi sembra.
In quanto riguarda la mia persona, certamente
non ho meritato di fare questa comparsa,
perchè in mia vita non ho mai detta
una sola parola, sia contro un vescovo, sia
contro un re; ma mia madre, povera donna!
non può far tanto di tenere a casa la vecchia
sua lingua, ed io ne porto la pena in
sua compagnia. La cosa è naturalissima.»
</p>

<p>
»Dunque è prigioniera anche la madre
vostra?» gli chiese Morton pensando appena
a quel che dicesse.
</p>

<p>
»Non v'ha dubbio; ella ci vien dietro
a guisa di novella sposa, a fianco di quel
vecchio mariuolo di ministro, Gabriele Kettledrumle,
che avrebbe fatto meglio stamane
se andava a predicare ai demoni... Ma
incomincierò la mia storia dal momento che
il vecchio Milnwood, vostro zio, e la sua
massaia, ne cacciaron di casa come se avessimo
<span class="pagenum"><a id="Page_205"></a>[205]</span>
la peste addosso, e puntellarono tutte
le porte, per paura, cred'io, che tornassimo.
Ebbene! diss'io a mia madre: Che sarà
adesso di noi? Gran mercè al vostro darvi
attorno, tutte le porte del villaggio ne saran
chiuse, perchè chi vorrà aver che fare
con gente scacciata su due piedi da due
padroni, un dopo l'altro, e che è stata cagione,
almen voi, che il nipote dell'ultimo
padrone venga imprigionato? Le vostre prediche
ci daranno pane? — Qui già incominciarono
i soliti sermoni di mia madre:
<i>L'uomo non vive di solo pane, figlio mio.
Dio non abbandona coloro che sono fedeli
alla sua parola ec. ec.</i>, e intanto che andò
predicandomi per mezz'ora, mi condusse
da una vecchia strega di sua conoscenza
che non aveva altro da somministrarne fuorchè
pan nero e mezzo latte.
</p>

<p>
Il mal'umore mi fa crescere l'appetito,
ond'io m'accingeva a mangiare a mio bell'agio;
ma nemmen questo mi fu conceduto,
perchè convenne interrompere la tavola per
recitare con queste due vecchie una dozzina
di salmi. La vecchia ospite diede metà
del suo letto a mia madre, ed io mi stesi
per terra in cucina, ove almeno sperava
fare una buona dormitura, ma anche qui
il diavolo mise la coda. Vengono, quando
è mezza notte, a svegliarmi le vecchie, e
fu mestieri correre due grosse miglia per
essere a tempo d'ascoltare una predica che
<span class="pagenum"><a id="Page_206"></a>[206]</span>
quel Kettledrumle dovea declamare all'alba
dietro d'una montagna. Urlava costui che
si sarebbe udito alla distanza d'un miglio.
Ma che cosa diceva poi? In verità non ci
capii nulla. Parlava di battaglie, della città
di Gerico, che non credo sia ne' nostri dintorni,
certo non la conosco; e tanto la battè
(continuò Cuddy che trovava un grande
ristoro nel narrare le proprie sventure, senza
poi por mente se il compagno suo avesse
altrettanta volontà di ascoltarle) e tanto la
battè, che s'udì gridar all'improvviso: <i>Ecco
i dragoni!</i> Gli uni fuggivano. Un'altra
parte rimase gridando: <i>Morte ai Filistei!</i>
Misi ogn'opera a condur via meco mia madre
prima che arrivassero gli <i>abiti rossi</i>, ma
ella si era ficcata in testa di far ad essi la
predica, e tanto era se avessi voluto far
marciare la torre di Tillietudlem. Faceva
però folta nebbia, e ci trovavamo entro una
stretta gola di monte, onde sperava quasi
che i dragoni non ci avrebbero visti. Ma
che? il demonio ci condusse ai fianchi il
vecchio Kettledrumle, che si diede a muggire
un salmo; e mia madre ed altri del
suo parere a fargli da secondi. V'assicuro,
un baccano da rompere il sonno a' morti!
Allora poi ci venne addosso lord Evandale
con una ventina di dragoni. Due o tre più
ardimentosi di quella nostra congrega vollero
resistere, tenendo in una mano la bibbia
e una pistola nell'altra, ma presto vennero
<span class="pagenum"><a id="Page_207"></a>[207]</span>
spacciati. Non ci fu però grande strage,
perchè lord Evandale gridò, che lo intesi
benissimo: <i>Disperdeteli, ma non ammazzate
nessuno</i>.
</p>

<p>
»E voi, Cuddy, faceste resistenza?»
</p>

<p>
»Io! aveva assai faccende con mia madre:
le metteva una mano sulla bocca per farla
tacere, ma fatica inutile! Ella salmeggiava
sempre più forte. In fine un dragone si
fe' sotto per menarle una piattonata, che
parai però col bastone; ma costui se la prese
allora con me e voleva farmi sentire il fendente
della sua lama; quando vedendo lord
Evandale, gridai che eravamo impiegati al
servigio della signora di Tillietudlem, e si
contentarono farci prigionieri; e forse avremmo
anche potuto salvarci, se quello sgraziato
Kettledrumle non fosse stato fra gli
arrestati, e condotto propriamente ove noi
eravamo. Tra lui e mia madre non finiron
più il chiasso, che stavasi in ringraziamenti
a Dio per la persecuzione mandatane, ed
in imprecazioni contro i soldati cui compartivano
i titoli di Filistei e di bastardi
di Babilonia; talchè finalmente la vigilanza
sopra di noi divenne più rigorosa e, a quanto
dicesi, siam serbati a dare ciò che essi chiamano
<i>un esempio</i>.»
</p>

<p>
»Quale infame persecuzione! dicea Morton
a mezza voce. Vedete qui un povero diavolo,
che l'amor filiale soltanto ha condotto in
questa combriccola, che non ha fatto torto
<span class="pagenum"><a id="Page_208"></a>[208]</span>
ad anima vivente, incatenato a guisa d'un
masnadiere, d'un assassino, e che morirà
del supplizio serbato ai malvagi, senza che
a tal morte il condanni un giudizio regolare;
diritto che però la legge concede all'ultimo
fra i malfattori! Sopportare una tale tirannide,
esserne soltanto spettatore, è quanto
basta per far bollire il sangue nelle vene
persino ad un vilissimo schiavo!»
</p>

<p>
»Certamente non è cosa lodevole il parlar
male delle persone poste per grado al di
sopra di noi. Lady Bellenden ci ha intonata
sì spesso questa sentenza che me ne
ricorderò sempre; ella però avea diritto di
ammonirci in tal guisa a motivo dell'illustre
casato cui perteneva; ed io l'ascoltava pazientemente;
ma almeno dopo averci fatto
un sermone su i nostri doveri, la conclusione
erane il farci qualche regalo. In vece
che cosa ci hanno donato i Lordi del Consiglio
privato di Edimburgo, dopo i loro bei
manifesti? Neanco un bicchier d'acqua.
Ne mandano addosso gli <i>abiti rossi</i>, che ci
spogliano di quanto fa il loro caso; veniamo
inseguiti a guisa di lupi; se ci prendono,
battuti, appiccati. In verità non dirò mai
che tutto ciò sia da lodarsi.»
</p>

<p>
»Di fatto sarebbe una grande stranezza
il pensarlo!» soggiunse Morton, mal frenando
la propria agitazione.
</p>

<p>
»E il peggio poi è che queste anime
dannate degli <i>abiti rossi</i> ne vengono a sedurre
<span class="pagenum"><a id="Page_209"></a>[209]</span>
le nostre innamorate. Qual crepacore ho
io provato stamane nel cortile del castello
di Tillietudlem, ove, aggiustato qual mi
vedete, mi è convenuto starmi contemplando
un di que' maledetti dragoni che ci segue,
Holliday, il quale abbracciava Jenny Dennison
alla mia presenza! Chi crederebbe che
una donna fosse capace di tanta sfacciataggine?
Ma elle non hanno occhi fuorchè per
questi <i>abiti rossi</i>. Talora m'è venuto in pensiere
d'arrolarmi soldato per piacere meglio
a Jenny. Però questa volta non posso condannarla
del tutto; perchè fu per amor mio
s'ella concedè qualche libertà a quel dragon
dell'inferno.»
</p>

<p>
»Per amor vostro!» sclamò Enrico, innanzi
al quale prese vezzo cotesta istoria,
che alla propria istoria di lui, come ognun
vede, avea tal qual somiglianza.
</p>

<p>
»Oh sì! per amor mio. La povera ragazza
volea ottenere la permissione d'avvicinarmisi
per mettermi fra le mani alcune monete
d'argento, tutto quello, cred'io che le
rimaneva dei suoi risparmi, perchè so che ne
aveva spesa una buona partita nell'adornarsi
ricercatamente il dì che venne spettatrice
delle nostre prove contro il <i>pappagallo</i>.»
</p>

<p>
»E accettaste voi le monete?»
</p>

<p>
»No, in coscienza; fui sì bestia che
gliele rimisi addietro. Non seppi risolvermi
a restarle obbligato dopo che avea consentito
di farsi abbracciare da un altro. Ebbi
<span class="pagenum"><a id="Page_210"></a>[210]</span>
torto: mi sarebbe stato utile per mia madre
e per me questo denaro, ch'ella consumerà
ora in frascherie.»
</p>

<p>
A questo punto il colloquio de' due prigionieri
sofferse una lunga interruzione di
tempo, impiegato, non v'ha dubbio, da
Cuddy nel rampognar se medesimo per non
avere accettato il dono della sua amante;
da Morton nel meditare sulle cagioni che
poteano avere mossa miss Bellenden a conciliargli
per via di preghiere un intercessore
in lord Evandale.
</p>

<p>
»Nè potrebbe anche essere, diceva egli
a se stesso, ch'io abbia interpetrato sinistramente
il potere ch'ella ha sull'animo del
milord? Ho io ragione di censurarla con
tanta severità, se per salvarmi fece ricorso
a qualche dissimulazione? Anche senza dargli
speranze, chi m'assicura ch'ella non abbia
eccitata a favore del rivale da lei preferito
quella generosità attribuita da molti a lord
Evandale?»
</p>

<p>
Pure gli ultimi detti da essa pronunziati,
e de' quali aveva intesa una parte, gli rintronavano
tuttavia all'orecchio, e ne ferivano
il cuore siccome il morso d'uno scorpione.
</p>

<p>
Cuddy togliendosi d'improvviso alle sue
meditazioni, disse con sommessa voce ad Enrico:
»Faremmo poi tanto male col sottrarci,
datane occasione, alle branche di questi
malandrini?»
</p>

<p>
<span class="pagenum"><a id="Page_211"></a>[211]</span>
»Nessun male, rispose Morton, in fede
mia! s'ella capita, non crediate già ch'io
la lasci sfuggire.»
</p>

<p>
»Ho gusto in udendovi parlar così, signor
Enrico. Non sono che un povero villano;
nonostante la giudico siccome voi, e sostengo
che non sarebbe colpa il procurarci da
noi medesimi, o per inganno o a forza, la
libertà ogni qual volta il potessimo; nè son
uomo da dare addietro se si venisse a tal
punto; benchè la vecchia padrona di Tillietudlem
avrebbe definito ciò un peccato
di resistenza all'autorità reale.»
</p>

<p>
»Niuno più di me, o Cuddy, rispetta
la legittima autorità, nè sarà mai che a
questa io non mi sottometta. Ma nel caso
presente siamo vittime del dispotismo militare,
nè vi è legge che ne astringa a lasciarci
condurre tranquillamente al patibolo, semprechè
o l'inganno o la forza ce ne possan
campare.»
</p>

<p>
»Tutto, tutto quel ch'io stava pensando!
No ci manca dunque che l'occasione. Aspettiamola
e verrà. Ma in appresso che cosa
diverrò io? Eccomi sull'orlo d'essere appiccato
per avere dato retta a due vecchie
ciarliere. Dovrò avventurarmi un'altra volta
a simile rischio? No, vivaddio! Vorrei trovare
qualcuno che avesse bisogno d'un servo,
e v'assicuro non avrebbe luogo d'essere
scontento di me. — Spero dunque, sig. Enrico,
che se arriviamo a salvarci, terrete a calcolo
<span class="pagenum"><a id="Page_212"></a>[212]</span>
un tal mio discorso, e mi riceverete al vostro
servigio.»
</p>

<p>
»Al mio servigio! Se non ti toccasse
altra sorte, povero Cuddy, anche libero,
saresti a tristo partito!»
</p>

<p>
»Capisco bene quel che volete dire.
Avete paura ch'io non vi faccia onore perchè
non sono niente meglio d'un povero contadino.
Ma dovete sapere una cosa che non
racconto già a tutto il mondo. Non son mica
sì bestia quanto lo sembro. So leggere, scrivere
così le lettere come i numeri, battermi
alla sciabola quanto questi cialtroni che or
ci tengono in lor potere, e per trarre a
segno non ho paura che di lord Evandale e
di voi.»
</p>

<p>
»Può darsi.»
</p>

<p>
»Vengo dunque a conchiudere, che se
possiam liberarci, conduco mia madre nelle
vicinanze di Glascow, presso una vecchia
zia di cognome Meg; e la metterò così fuor
del pericolo di morir di fame o d'essere
bruciata viva come una strega, o appiccata
qual Puritana. Poi ci diamo a cercar ventura:
facciam fortuna, indi torniamo in patria a
vedere le nostre innamorate.
</p>

<p>
»I divisamenti sono bellissimi, o Cuddy,
ma temo che non li vedremmo mai effettuati.»
</p>

<p>
»Non importa, sig. Enrico; è sempre
buono ciò che giova ad inspirarne gaiezza. — Ma
che ascolto? — Oh buon Dio! Ecco
<span class="pagenum"><a id="Page_213"></a>[213]</span>
là mia madre un'altra volta sul trotto del
predicare! — Benissimo! e Kettledrumle non
istà in ozio. Niente niente che i soldati sieno
di cattivo umore, li spediscono all'altro mondo,
e noi pure perchè non ci vadano scompagnati.»
</p>

<p>
Di fatto il loro dialogo venne interrotto
dallo strepito che faceano il predicatore e la
vecchia Mausa, le cui voci imitavano i suoni
d'un contrabbasso e d'un cattivo violino
insiem discordanti. Contenti sulle prime di
disacerbarsi in sommesso colloquio commemorando
le proprie disgrazie, si diedero indi
a sfogare il loro sdegno inveendo contra
i persecutori; le quali invettive, segrete in
principio; col riscaldarsi della lor collera
divennero pubbliche e violentissime.
</p>

<p>
»Tremate, tremate, ma tremate per una
eternità o voi che andate sitibondi del nostro
sangue!» esclamava con voce fragorosa
al pari del tuono il reverendo Gabriele
Kettledrumle.
</p>

<p>
»Possa la tromba del giudizio finale
squillar ben tosto per essi!» aggiunse la
vecchia Mausa in falsetto.
</p>

<p>
»La briglia è mollata! disse Cuddy.
Sfido ora il diavolo a farli tacere.»
</p>

<p>
»Tremate....» continuava Kettledrumle;
ma uno sgraziato impeto di tosse avendogli
interrotta la parola, non fu lenta Mausa a
riprenderne il filo.
</p>

<p>
<span class="pagenum"><a id="Page_214"></a>[214]</span>
»Non sono che una debole donna, ma
i deboli divengono forti quando lor parla
lo spirito del Signore. Sarò una Giuditta
contra gli Oloferni, e una Sisara...<a class="tag" id="tag5" href="#note5">[5]</a>.»
</p>

<p>
»Zitta là, buona donna! zitta là! soggiunse
il predicatore libero per allor dalla
tosse. Non ispetta a voi levar la parola di
bocca ad un servitor dell'Altissimo. Sollevo
adunque la voce, e dico a voi, miserabili
nemici del popolo di Dio, che prima del
tramonto del sole imparerete, come sieno
un nulla le forze di un Erode sanguinario,
qual è Claverhouse, per resistere a coloro
che <i>rendono testimonianza alla verità</i>.»
</p>

<p>
»Sì, sclamò Mausa, profittando dell'istante
che riprendea fiato il ministro, voi siete
strumenti di distruzione, fatti per essere
gettati nel fuoco dopo che servirono a lustrare
il pavimento del tempio; staffili serbati
a flagellare chi preferisce le vie del
cielo a quelle del mondo, e che debbono
essere rotti dopo avere compiuto l'ufizio per
cui vennero fabbricati.»
</p>

<p>
»Mi porti il diavolo, disse Cuddy, se
mia madre non predica tanto bene, quanto
il ministro!»
</p>

<p>
<span class="pagenum"><a id="Page_215"></a>[215]</span>
Lo strepito che faceano i cavalli sintantochè
si marciò sopra l'erta impediva ai
dragoni l'udire le puritane esclamazioni dei
lor prigionieri; ma si trovavano giunti ad
una prateria, allorchè Kettledrumle gridava:
»Sì; alzerò la mia voce come il pellicano
nel deserto.» E Mausa gli soggiugnea:
»Ed io come il passero sotto i tetti
delle case.»
</p>

<p>
»Oh! oh! sclamò il caporale che chiudea
il retroguardo, contenete le vostre lingue,
o le metterò sotto lucchetto.»
</p>

<p>
»No, che non tacerò, sclamò Kettledrumle.
Non voglio obbedire ad un profano.»
</p>

<p>
»Non bado agli ordini d'un Filisteo, aggiunse
Mausa, neanco se i suoi abiti bagnati
nel nostro sangue fossero più rossi delle
pietre che fabbricarono la torre di Babilonia.»
</p>

<p>
»Holliday! sclamò il caporale, hai tu
sbarre per la bocca di costoro? Se no ci
fanno assordire.»
</p>

<p>
E stavasi per mettere in atto la minacciata
punizione, allorchè un uomo a cavallo
venne correndo di gran galoppo ad annunziar
qualche cosa a Bothwell che marciava
avanti tenendosi a qualche distanza dal
rimanente della brigata. Quel dragone portava
ordini dal campo al sergente, che uditili
appena, corse ai suoi prescrivendo loro
di addoppiare il passo, e di marciare cautamente
e in silenzio, perchè fra un istante
si troverebbero alla presenza dell'inimico.
</p>
</div>

<div class="chapter">
<p>
<span class="pagenum"><a id="Page_216"></a>[216]</span>
</p>

<h2><a id="capXIV"></a>
CAPITOLO XIV.
</h2>

<div class="poem">
<p>»Lorde le mani nel fraterno sangue</p>
<p>»Abbiam, dite. E il volemmo? I nostri pianti,</p>
<p>»Le nostre preci voi sdegnaste i primi.</p>
<p>»Della disperazion cui ne traeste</p>
<p>»Figlio è il nostro furor. Barbari voi!</p>
<p class="i4"><i>Butter.</i></p>
</div>

<p>
I dragoni di Bothwell s'erano messi al galoppo,
cosa che garbava poco al ministro e
alla vecchia Mausa, i quali non avvezzi
molto al cavalcare duravano fatica a tenersi
in sella. Dall'atto che si partì dal castello
di Tillietudlem, la brigata costeggiò quasi
sempre un bosco, di cui già molti vani aveva
trascorsi. Da questo allora si dilungava entrando
in un paese montagnoso, frastagliato
da valli, letto ne' tempi piovosi dei torrenti
che scendevano dall'alto di quelle roccie.
I tratti pantanosi che qua e là s'incontravano,
e le macchie d'erica, sola vegetazione
che ivi apparisse ad ogni istante rendevano
impacciata a questa gente la via.
</p>

<p>
Fu in tal giacitura di luoghi che Morton
scorse ad una distanza di mezzo miglio il
reggimento di Claverhouse, che per mezzo
ad un tortuoso ed intricato cammino cercava
raggiugnere la vetta d'una di quelle
principali montagne. Niuno impedimento
ascondendo allora la vista dell'intero corpo
<span class="pagenum"><a id="Page_217"></a>[217]</span>
di quell'esercito, si accorse Morton, come
il numero di esso che sarebbesi detto ragguardevole
sintantochè occupava molta linea
di angusti sentieri, tutto raccolto in una
aperta eminenza, offeriva allo sguardo una
forza di lieve conto e pressochè dispregevole.
</p>

<p>
»Del certo, così fra se stesso la pensò
Enrico, un pugno di uomini risoluti potrebbe
agevolmente difendere, qualunque ella fosse,
una gola di queste montagne contra
l'impeto di truppa sì poco numerosa.»
</p>

<p>
E intanto ch'egli faceva tali considerazioni,
i dragoni di Bothwell raggiugnevano
il reggimento tenendo un cammino continuamente
sì perverso, che spesso convenia
lasciarlo per prendere sentieri di fianco il
meglio che si potea. L'impaccio in cui trovavansi
il reverendo Gabriele e la sua vecchia
compagna divenia tanto maggiore, perchè
i soldati messi a guardarli, non si
prendendo pensiere dei rischi ai quali l'imperizia
del cavalcare avventurava questi
meschini, li costrignevano a seguirgli per
traverso a paludi, a fossi, a torrenti a boscaglie
ond'era interrotta ad ogni istante
quella disastrosissima strada.
</p>

<p>
In quel momento il cavallo di Mausa
era saltato sopra ad un muricciolo di terra,
parte di cinta di un luogo chiuso dianzi
ed abbandonato a que' tempi. Nello scotimento
avutone perdè la cuffia, onde i suoi
capelli grigi sventolavano a grado del vento.
</p>

<p>
<span class="pagenum"><a id="Page_218"></a>[218]</span>
Il cavallo di Kettledrumle trovandosi in
mezzo ad una densa melma, vi si approfondava
sino agli speroni, e negli sforzi ch'ei
facea per ritrarsene, copriva di fetido e nero
loto le vesti e il volto del suo cavaliere.
</p>

<p>
Tai picciole avventure della vecchia e
dell'ecclesiastico per qualche tempo intertennero
gratamente i lor condottieri; ma
idee più serie ne interruppero i passatempi.
</p>

<p>
Il corpo del reggimento non era molto
lontano alla sommità del monte, allorquando
furon veduti tornare disordinatamente
addietro alcuni uomini a cavallo mandati
per fare scoperta, e gl'inseguivano dieci o
dodici altri uomini parimente a cavallo, armati
di carabine. Due di questi avendo
osato d'innoltrarsi fino alla sommità del
giogo, divenuto campo ai Reali, fecero fuoco,
e ferirono due dragoni, ritirandosi indi con
tal calma e intrepidezza che li mostrava
non atterriti dalla forza mossa contro essi,
e pieni di fiducia nel numero de' lor partigiani.
</p>

<p>
Claverhouse fece una momentanea pausa,
dopo la quale ordinò all'antiguardo comandato
da lord Evandale di raggiugnere l'altura,
e al reggimento di marciare avanti
in due linee, la seconda delle quali dovea
sostenere la prima. I prigionieri stavano
sempre al retroguardo, e giunti che furono
a lor volta alla cima, Morton vide più
<span class="pagenum"><a id="Page_219"></a>[219]</span>
chiaramente quai difficoltà si opponevano
da superarsi al colonnello.
</p>

<p>
L'altura di monte, su di cui in allora
il reggimento schieravasi, presentava un
grande spianato, che dalla parte opposta a
quella della salita terminava in dolce pendio
ad una valle lontana un quarto di miglio,
luogo per vero dire non isvantaggioso
allo squadronare della cavalleria; ma la
valle era divisa da un'ampia fossa d'acqua
stagnante che ad entrambe le rive copriasi
di macchie opportunissime a nascondere i
cacciatori nemici. Confinava poi colla valle
un'altra montagna simile presso a poco a
quella ove campeggiava Claverhouse, ed alle
cui falde vedeasi il corpo de' Puritani, pronto
giusta quanto appariva, a contendere il passaggio
della fossa ai Reali.
</p>

<p>
La infanteria de' primi era ordinata in
tre linee; l'anteriore munita d'armi da
fuoco d'ogni qualità, e portatasi assai vicino
alla fossa da poter trarre sul reggimento se
si avventurava a calare dalla montagna ove
trovavasi. Le veniva dietro un corpo di
picchieri apparecchiatisi a dare il buon saluto
ai dragoni qualor tentassero forzare il
vano della fossa. La terza linea formavano
contadini armati di forche, di falci, di vanghe,
e d'ogni sorte d'attrezzi rurali allor
convertiti in istrumenti da guerra. A ciascun
fianco vedeasi un corpo di cavalleria,
padrone di un suolo arido e fermo, sì che
<span class="pagenum"><a id="Page_220"></a>[220]</span>
potea far impeto sul nemico ogni qual volta
questi avesse preferito un assalto di fronte.
Comunque male armati e peggio vestiti gli uomini
a cavallo, erano sostenuti in compenso
dall'ardore per la causa che difendevano ed
incoraggiati da quel cieco fanatismo che
non conosce nè rischi nè ostacoli. Que' dessi,
i quali aveano costretto a ritratta l'antiguardo
del reggimento, raggiugnevano in quell'istante
il lor corpo. Tutti gli altri si tenean fermi
al proprio luogo, immobili siccome le punte
delle rocce di cui abbondava quel campo.
</p>

<p>
Il numero de' Puritani non eccedeva i
mille dugento uomini, nè v'era la metà di
questi che fosse ben armata; e sommavano,
tutto al più, a cento gli uomini a cavallo.
Ciò nulla ostante piena fidanza animava i
lor condottieri, nè dubitavano che la vantaggiosa
situazione, la superiorità di numero,
la disperazione del perdono dopo la mossa
cui s'eran tratti, e soprattutto l'entusiasmo
che li guidava non fossero per tener
luogo d'armi, di munizioni e di disciplina
militare, da quel campo affatto sbandita.
</p>

<p>
Le alture de' monti che sorgeano dietro
al campo de' Puritani vedeansi coperte di
donne e persin di fanciulli, che un zelo
feroce, pari a quello di Mausa, avea condotti
in que' luoghi disabitati per essere
spettatori di una pugna da cui credeano
dipendere la sorte loro, de' loro padri, o
dei mariti o de' figli. Quelle donne, simili
<span class="pagenum"><a id="Page_221"></a>[221]</span>
alle mogli degli antichi Germani, misero
acute grida al vedere sulla sommità dell'opposto
monte splendere l'armi del reggimento
di Claverhouse, grida che accendendo di
nuovo ardore i sommossi, ispirarono a questi
la risoluzione di combattere, e sino all'ultimo
sangue, per quanto aveano di più
caro.
</p>

<p>
Non appena il reggimento di Claverhouse
ebbe terminato di schierarsi sullo spianato
della montagna, le trombe fecero udire lo
squillo foriero della pugna, che rassembrava
al segnale dell'angelo sterminatore; al quale
squillo i Puritani corrisposero intonando
salmi, i cui versetti venivano cantati a vicenda
dalle donne e dai fanciulli postisi a
campo dietro di loro.
</p>

<p>
Intanto che la discordante armonia di
questi salmi veniva ripetuta da ogni eco
delle campagne, Claverhouse esaminava con
attenzione i siti, e l'ordine di battaglia
divisato dai Puritani, ordine di battaglia
da cui pareano fermi a non volersi rimovere.
</p>

<p>
»Egli è forza dire che fra questi malandrini
si trovi più di un vecchio soldato,
egli sclamò. Chi scelse un tal campo non
è uno stupido certamente.»
</p>

<p>
»Sembra cosa indubitabile, soggiunse
lord Evandale, che Bothwell sia nel novero
di costoro. Si citano parimente Haxton di
<span class="pagenum"><a id="Page_222"></a>[222]</span>
Bothillet, Pathon, Clélande ed alcune altre
persone che han portato l'armi.»
</p>

<p>
»È quanto io pure pensava, disse Claverhouse.
Al modo lor d'ordinarsi conchiusi
subito aver essi per capi alcuni di quegli
uomini che impararono la guerra in mezzo
alle civili nostre discordie. Qui abbisogniamo
così di coraggio come d'intrepidezza, Evandale.»
</p>

<p>
Così parlando inoltrossi verso un monticello
coperto di musco, stato forse il sepolcro
d'un capo antico di Celti, indi fece
avvertire i suoi ufiziali d'assembrarsi attorno
di lui.
</p>

<p>
Uniti che furono: »Signori, lor disse
Claverhouse, non vi ho già convocati per
instituire un consiglio di guerra; perchè
non ho punta intenzione di caricar gli altri
d'una guarentigia sopra quelle cose di
cui mi fa mallevadore il mio grado. Bramo
solamente che mi schiariscano i vostri avvisi,
riserbandomi il diritto di seguire il
mio proprio come è stile di tutti coloro che
chiedono suggerimenti. Che ne dite voi, o
Graham? Assaliremo noi questi sciagurati
cantori di salmi? Voi siete il più giovine.
Parlate pel primo.»
</p>

<p>
»Sintantochè avrò l'onore di portar lo
stendardo del reggimento guardie, rispose
Graham, esso non indietreggerà giammai
dinanzi ai ribelli. Il mio parere è: <i>Avanti!</i>
marche! <i>in nome del re!</i>»
</p>

<p>
<span class="pagenum"><a id="Page_223"></a>[223]</span>
»E voi, Allan che pensate? si volse il
colonnello al maggiore. Parlate voi. Evandale
è troppo modesto per proferire la propria
opinione prima d'avere intesa la vostra.»
</p>

<p>
Era il maggiore un antico ufiziale di cavalleria,
in cui senno ed esperienza abbondavano:
»I ribelli, ei rispose, sono quattro
contr'uno: circostanza che m'inquieterebbe
ben poco se fossimo in campagna
rasa; ma hanno per se il sito e il vantaggio
d'un fortissimo campo, che non sembrano
gran chè vogliosi d'abbandonare. Io
penso adunque, salvo tutto il possibile rispetto
al parere del preopinante Graham,
che il miglior partito per noi sia porre il
nostro quartier generale a Tillietudlem, e
interrompere in questo mezzo tutte le comunicazioni
fra le montagne e la pianura,
poi mandar per rinforzi a lord Ross stanziato
a Glascow con un reggimento di fanteria.
In questa guisa o li costrigneremo a
sloggiare dal campo che han preso, e avrem
vantaggio in combatterli; o lo mantengono,
e ci sarà più agevole lo snidiarneli se un
rinforzo di fanteria seconderà le nostre fazioni
intese a superare quella fossa che per
vero dire mi sembra molto fangosa.»
</p>

<p>
»Eh via! tornò a parlare Graham, che
cosa è mai un vantaggio di sito, se lo custodiscono
truppe che perdono il tempo ad
intonar cantici in compagnia di vecchie femmine?»
</p>

<p>
<span class="pagenum"><a id="Page_224"></a>[224]</span>
»Ma che non quindi si batteranno con
minor valore; risoggiunse Allan. Voi li vedete
fermi come un muro d'acciaio. Io conosco
d'antica data questi furfanti.»
</p>

<p>
»Ho capito, riprese a dire Graham, le
lor salmodie tornano in mente al maggiore
gli antichi ribelli di Dumbar.»
</p>

<p>
»Se gli aveste veduti, mio giovinotto,
voi ve ne ricordereste pel rimanente de' vostri
giorni.»
</p>

<p>
»Zitti là, miei signori! si frappose Claverhouse.
Tutto questo giuoco di dialogo
adesso è fuor di stagione. — Io sarei propensissimo
a seguire il parer vostro, o maggiore,
se il nostro antiguardo, che sarà mia
cura di severamente punire, ci avesse avvertiti
in tempo del numero e della situazione
de' nemici. Ma ora ci siam presentati
dinanzi ad essi in ordine di battaglia: una
ritirata del reggimento guardie verrebbe attribuita
a paura, accrescerebbe la presunzione
de' ribelli, e diverrebbe il segno d'una
sommossa generale in tutto il paese. E se
ciò accadesse, lungi dall'ottenere rinforzi
da lord Ross, dovremmo temer noi di veder
tagliate le nostre comunicazioni con
lui; quindi parmi che nell'attuale circostanza
una ritirata sarebbe funesta alla causa
del re non meno della perdita d'una
battaglia. Quanto poi al più grave pericolo
che non ci ritirando sovrasta alla nostra individuale
sicurezza, son certo che questa
<span class="pagenum"><a id="Page_225"></a>[225]</span>
considerazione non occupa un istante gli
animi di chi m'ascolta. — Nella fossa che abbiam
rimpetto si troverà, non ne dubito, qualche
parte agevole al guado; e giunti una
volta su buon terreno, non v'è dragone del mio
reggimento, non persuaso che trionferemo
di questi sciagurati, sforniti d'armi e di
disciplina, fossero anche il doppio numerosi
di quel che sono. — Che ne dite lord Evandale?»
</p>

<p>
»Io penso, rispose, che qualunque sia
l'esito di questa giornata dovrà costar molto
sangue; che ne converrà sospirare sulla
perdita d'un grande numero di valorosi colleghi;
e che finalmente ci vedremo alla necessità
di trucidare a migliaia questi fanatici,
che in fine sono Scozzesi al pari di
noi, e sudditi di sua maestà.»
</p>

<p>
»Dite ribelli di sua maestà, sclamò tutto
infuocato Claverhouse, scellerati, che
non meritano nome nè di Scozzesi nè di
sudditi! — Ma e poi!... vediamo, milord,
come vorreste dunque che ci contenessimo?»
</p>

<p>
»Cercare di venire ad accomodamento
con questa gente ignorante e sviata!»
</p>

<p>
»Calare a patto con ribelli, e con ribelli
armati! Non mai finch'io viva!»
</p>

<p>
»Non intendo che domandiamo grazia da
essi; ma che l'offeriamo. Mandate un parlamentario,
autorizzato a promettere loro
il perdono se dimettono le armi, e si disgiungono
<span class="pagenum"><a id="Page_226"></a>[226]</span>
sull'istante. — Ho udito spesse
volte ripetere, che se tale avviso fosse stato
accolto prima della battaglia di Pentland,
si sarebbe risparmiato un grande
spargimento di sangue.»
</p>

<p>
»Il vostro consiglio non è cattivo. Ma
chi diavolo vuole incaricarsi di parlamentare
con questi arrabbiati fanatici? Ignari
delle leggi della guerra, trucideranno il
parlamentario. Non son forse i capi di costoro
che assassinarono il povero arcivescovo
di sant'Andrea? Ammazzeranno, vi torno
a dire, il parlamentario, colla mira se
non altro di lordar nel sangue le mani dei
lor partigiani, e di obbligarli a rinunziar
com'essi ad ogni speranza di perdono.»
</p>

<p>
»Andrò a trovarli io, se mi permettete,
disse lord Evandale. Non mi incresce rischiare
la vita per impedire la strage che
vedo apparecchiarsi.»
</p>

<p>
»Voi non andrete, rispose il colonnello,
dopo aver pensato un istante. Il vostro grado,
la condizione, le affinità rendono necessaria
la conservazione de' vostri giorni
alla patria, soprattutto in questi tempi che
difettiamo di chi pensi bene al pari di voi.
Voglio però tenermi al vostro consiglio. Ecco
mio nipote Graham, che non teme nè
ferro nè fuoco; e che crede possedere nel
corpo quella fatatura di cui questi forsennati
hanno attribuito il vanto al mio cavallo.
Egli adunque impugni la bianca bandiera,
<span class="pagenum"><a id="Page_227"></a>[227]</span>
e fattosi precedere da un trombetta
si avanzi fino alla riva sinistra della fossa
che disgiugne la valle, ed intimi ai ribelli
di por giù l'armi e separarsi.»
</p>

<p>
»Con tutto il piacere, mio colonnello, rispose
Graham. Metterò sulla punta d'una
picca la mia cravatta e mi servirà di bandiera
bianca. Già questi bricconi non han
mai veduti in lor vita pizzi di Brusselles.»
</p>

<p>
Dette le quali cose, s'allontanò per
correre ad allestire il proprio cavallo, nel
qual tempo lord Evandale sì diceva a Claverhouse.
»Colonnello questo giovane è
vostro nipote, il vostro parente più prossimo.
Per amor del cielo! permettete a me
incaricarmi di tal commissione. Io la consigliai;
è giusto ch'io ne corra i pericoli.»
</p>

<p>
»Fosse anche mio figlio, il colonnello
rispose, non cambierei di parere. Le mie
affezioni private non impediranno mai l'adempimento
de' doveri che m'appartengono
come uomo pubblico. Se Graham soggiace,
la perdita sarà mia solamente. La vostra,
o milord, diverrebbe perdita della patria e
del re. — Andiamo signori; che ciascuno
torni al posto che gli s'aspetta; se il nostro
parlamentario non riesce nella sua missione,
ci porteremo sull'istante ad assalire
i ribelli.»
</p>

<p class="pad2 center large">
<i>Fine del tomo primo.</i>
</p>
</div>

<div class="footnotes">

<h2><a id="note"></a>
NOTE:
</h2>

<p>
<a id="note1" href="#tag1">1.</a> Il sig. Walter Scott nel pubblicare così il
romanzo storico <span class="smcap">I Puritani di Scozia</span>, come l'altro
<span class="smcap">Il Nano Misterioso</span>, ha assunto il nome di <i>Jedejah
Cleishbotham</i>, maestro di scuola e sagristano della
parrocchia di Gander-Cleugh, ed ha intitolati entrambi
i romanzi: <span class="smcap">Racconti del mio Ostiere</span>.
</p>

<p>
<a id="note2" href="#tag2">2.</a> Si vedrà in appresso come vi fosse qualche
distinzione fra i Puritani ed i Presbiteriani, comunque
figli tutti di una medesima setta.
</p>

<p>
<a id="note3" href="#tag3">3.</a> Gli è inutile l'avvertire essere una fanatica Puritana
quella che parla, e la quale non s'accorge come
i veri corruttori della pura dottrina evangelica, erano
appunto que' regicidi dottori e pseudo-teologi, dei quali
nella sua ignoranza s'era fatta settaria.
</p>

<p>
<a id="note4" href="#tag4">4.</a> In tempi ben di poco posteriori a quelli narrati
ora, vale a dire dopo la spedizione tentata
sfortunatamente dal re Giacomo per risalire sul
trono d'Inghilterra, e propriamente nel 1716, milady
Milhisdale si valse, ed efficacemente, di un tale
espediente per far fuggire dalla torre di Londra il proprio
marito condannato a perdere il capo sotto la
scure del carnefice. Ella rimase in vece del reo, e
la corte ordinò la libertà di questa generosa donna
che andò a raggiugnere in Francia lo sposo; fatto
identico, cambiati i nomi propri delle persone e dei
paesi e le epoche, alla prova d'amor coniugale ben
tornata nel 1815 alla rinomata Francese, madama
De la Vallette. — <i>Nota del Traduttore</i>
</p>

<p>
<a id="note5" href="#tag5">5.</a> I leggitori comprenderanno, come essendo la
idiota Mausa che parla, dee talvolta cadere in errori
grossolani e confondere qualche nome storico d'un
uomo con quel d'una donna. — <i>N. del T.</i>
</p>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p>
Copertina elaborata dal trascrittore e posta nel pubblico dominio.
</p>
</div>








<pre>





End of Project Gutenberg's I Puritani di Scozia, vol. 1, by Walter Scott

*** END OF THIS PROJECT GUTENBERG EBOOK I PURITANI DI SCOZIA, VOL. 1 ***

***** This file should be named 43458-h.htm or 43458-h.zip *****
This and all associated files of various formats will be found in:
        http://www.gutenberg.org/4/3/4/5/43458/

Produced by Carlo Traverso, Claudio Paganelli, Barbara
Magni and the Online Distributed Proofreading Team at
http://www.pgdp.net (This file was produced from images
generously made available by The Internet Archive)


Updated editions will replace the previous one--the old editions
will be renamed.

Creating the works from public domain print editions means that no
one owns a United States copyright in these works, so the Foundation
(and you!) can copy and distribute it in the United States without
permission and without paying copyright royalties.  Special rules,
set forth in the General Terms of Use part of this license, apply to
copying and distributing Project Gutenberg-tm electronic works to
protect the PROJECT GUTENBERG-tm concept and trademark.  Project
Gutenberg is a registered trademark, and may not be used if you
charge for the eBooks, unless you receive specific permission.  If you
do not charge anything for copies of this eBook, complying with the
rules is very easy.  You may use this eBook for nearly any purpose
such as creation of derivative works, reports, performances and
research.  They may be modified and printed and given away--you may do
practically ANYTHING with public domain eBooks.  Redistribution is
subject to the trademark license, especially commercial
redistribution.



*** START: FULL LICENSE ***

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full Project
Gutenberg-tm License (available with this file or online at
http://gutenberg.org/license).


Section 1.  General Terms of Use and Redistributing Project Gutenberg-tm
electronic works

1.A.  By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement.  If you do not agree to abide by all
the terms of this agreement, you must cease using and return or destroy
all copies of Project Gutenberg-tm electronic works in your possession.
If you paid a fee for obtaining a copy of or access to a Project
Gutenberg-tm electronic work and you do not agree to be bound by the
terms of this agreement, you may obtain a refund from the person or
entity to whom you paid the fee as set forth in paragraph 1.E.8.

1.B.  "Project Gutenberg" is a registered trademark.  It may only be
used on or associated in any way with an electronic work by people who
agree to be bound by the terms of this agreement.  There are a few
things that you can do with most Project Gutenberg-tm electronic works
even without complying with the full terms of this agreement.  See
paragraph 1.C below.  There are a lot of things you can do with Project
Gutenberg-tm electronic works if you follow the terms of this agreement
and help preserve free future access to Project Gutenberg-tm electronic
works.  See paragraph 1.E below.

1.C.  The Project Gutenberg Literary Archive Foundation ("the Foundation"
or PGLAF), owns a compilation copyright in the collection of Project
Gutenberg-tm electronic works.  Nearly all the individual works in the
collection are in the public domain in the United States.  If an
individual work is in the public domain in the United States and you are
located in the United States, we do not claim a right to prevent you from
copying, distributing, performing, displaying or creating derivative
works based on the work as long as all references to Project Gutenberg
are removed.  Of course, we hope that you will support the Project
Gutenberg-tm mission of promoting free access to electronic works by
freely sharing Project Gutenberg-tm works in compliance with the terms of
this agreement for keeping the Project Gutenberg-tm name associated with
the work.  You can easily comply with the terms of this agreement by
keeping this work in the same format with its attached full Project
Gutenberg-tm License when you share it without charge with others.

1.D.  The copyright laws of the place where you are located also govern
what you can do with this work.  Copyright laws in most countries are in
a constant state of change.  If you are outside the United States, check
the laws of your country in addition to the terms of this agreement
before downloading, copying, displaying, performing, distributing or
creating derivative works based on this work or any other Project
Gutenberg-tm work.  The Foundation makes no representations concerning
the copyright status of any work in any country outside the United
States.

1.E.  Unless you have removed all references to Project Gutenberg:

1.E.1.  The following sentence, with active links to, or other immediate
access to, the full Project Gutenberg-tm License must appear prominently
whenever any copy of a Project Gutenberg-tm work (any work on which the
phrase "Project Gutenberg" appears, or with which the phrase "Project
Gutenberg" is associated) is accessed, displayed, performed, viewed,
copied or distributed:

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license

1.E.2.  If an individual Project Gutenberg-tm electronic work is derived
from the public domain (does not contain a notice indicating that it is
posted with permission of the copyright holder), the work can be copied
and distributed to anyone in the United States without paying any fees
or charges.  If you are redistributing or providing access to a work
with the phrase "Project Gutenberg" associated with or appearing on the
work, you must comply either with the requirements of paragraphs 1.E.1
through 1.E.7 or obtain permission for the use of the work and the
Project Gutenberg-tm trademark as set forth in paragraphs 1.E.8 or
1.E.9.

1.E.3.  If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any additional
terms imposed by the copyright holder.  Additional terms will be linked
to the Project Gutenberg-tm License for all works posted with the
permission of the copyright holder found at the beginning of this work.

1.E.4.  Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5.  Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6.  You may convert to and distribute this work in any binary,
compressed, marked up, nonproprietary or proprietary form, including any
word processing or hypertext form.  However, if you provide access to or
distribute copies of a Project Gutenberg-tm work in a format other than
"Plain Vanilla ASCII" or other format used in the official version
posted on the official Project Gutenberg-tm web site (www.gutenberg.org),
you must, at no additional cost, fee or expense to the user, provide a
copy, a means of exporting a copy, or a means of obtaining a copy upon
request, of the work in its original "Plain Vanilla ASCII" or other
form.  Any alternate format must include the full Project Gutenberg-tm
License as specified in paragraph 1.E.1.

1.E.7.  Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8.  You may charge a reasonable fee for copies of or providing
access to or distributing Project Gutenberg-tm electronic works provided
that

- You pay a royalty fee of 20% of the gross profits you derive from
     the use of Project Gutenberg-tm works calculated using the method
     you already use to calculate your applicable taxes.  The fee is
     owed to the owner of the Project Gutenberg-tm trademark, but he
     has agreed to donate royalties under this paragraph to the
     Project Gutenberg Literary Archive Foundation.  Royalty payments
     must be paid within 60 days following each date on which you
     prepare (or are legally required to prepare) your periodic tax
     returns.  Royalty payments should be clearly marked as such and
     sent to the Project Gutenberg Literary Archive Foundation at the
     address specified in Section 4, "Information about donations to
     the Project Gutenberg Literary Archive Foundation."

- You provide a full refund of any money paid by a user who notifies
     you in writing (or by e-mail) within 30 days of receipt that s/he
     does not agree to the terms of the full Project Gutenberg-tm
     License.  You must require such a user to return or
     destroy all copies of the works possessed in a physical medium
     and discontinue all use of and all access to other copies of
     Project Gutenberg-tm works.

- You provide, in accordance with paragraph 1.F.3, a full refund of any
     money paid for a work or a replacement copy, if a defect in the
     electronic work is discovered and reported to you within 90 days
     of receipt of the work.

- You comply with all other terms of this agreement for free
     distribution of Project Gutenberg-tm works.

1.E.9.  If you wish to charge a fee or distribute a Project Gutenberg-tm
electronic work or group of works on different terms than are set
forth in this agreement, you must obtain permission in writing from
both the Project Gutenberg Literary Archive Foundation and Michael
Hart, the owner of the Project Gutenberg-tm trademark.  Contact the
Foundation as set forth in Section 3 below.

1.F.

1.F.1.  Project Gutenberg volunteers and employees expend considerable
effort to identify, do copyright research on, transcribe and proofread
public domain works in creating the Project Gutenberg-tm
collection.  Despite these efforts, Project Gutenberg-tm electronic
works, and the medium on which they may be stored, may contain
"Defects," such as, but not limited to, incomplete, inaccurate or
corrupt data, transcription errors, a copyright or other intellectual
property infringement, a defective or damaged disk or other medium, a
computer virus, or computer codes that damage or cannot be read by
your equipment.

1.F.2.  LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees.  YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3.  YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3.  LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from.  If you
received the work on a physical medium, you must return the medium with
your written explanation.  The person or entity that provided you with
the defective work may elect to provide a replacement copy in lieu of a
refund.  If you received the work electronically, the person or entity
providing it to you may choose to give you a second opportunity to
receive the work electronically in lieu of a refund.  If the second copy
is also defective, you may demand a refund in writing without further
opportunities to fix the problem.

1.F.4.  Except for the limited right of replacement or refund set forth
in paragraph 1.F.3, this work is provided to you 'AS-IS' WITH NO OTHER
WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO
WARRANTIES OF MERCHANTABILITY OR FITNESS FOR ANY PURPOSE.

1.F.5.  Some states do not allow disclaimers of certain implied
warranties or the exclusion or limitation of certain types of damages.
If any disclaimer or limitation set forth in this agreement violates the
law of the state applicable to this agreement, the agreement shall be
interpreted to make the maximum disclaimer or limitation permitted by
the applicable state law.  The invalidity or unenforceability of any
provision of this agreement shall not void the remaining provisions.

1.F.6.  INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in accordance
with this agreement, and any volunteers associated with the production,
promotion and distribution of Project Gutenberg-tm electronic works,
harmless from all liability, costs and expenses, including legal fees,
that arise directly or indirectly from any of the following which you do
or cause to occur: (a) distribution of this or any Project Gutenberg-tm
work, (b) alteration, modification, or additions or deletions to any
Project Gutenberg-tm work, and (c) any Defect you cause.


Section  2.  Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of computers
including obsolete, old, middle-aged and new computers.  It exists
because of the efforts of hundreds of volunteers and donations from
people in all walks of life.

Volunteers and financial support to provide volunteers with the
assistance they need, are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come.  In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future generations.
To learn more about the Project Gutenberg Literary Archive Foundation
and how your efforts and donations can help, see Sections 3 and 4
and the Foundation web page at http://www.pglaf.org.


Section 3.  Information about the Project Gutenberg Literary Archive
Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service.  The Foundation's EIN or federal tax identification
number is 64-6221541.  Its 501(c)(3) letter is posted at
http://pglaf.org/fundraising.  Contributions to the Project Gutenberg
Literary Archive Foundation are tax deductible to the full extent
permitted by U.S. federal laws and your state's laws.

The Foundation's principal office is located at 4557 Melan Dr. S.
Fairbanks, AK, 99712., but its volunteers and employees are scattered
throughout numerous locations.  Its business office is located at
809 North 1500 West, Salt Lake City, UT 84116, (801) 596-1887, email
business@pglaf.org.  Email contact links and up to date contact
information can be found at the Foundation's web site and official
page at http://pglaf.org

For additional contact information:
     Dr. Gregory B. Newby
     Chief Executive and Director
     gbnewby@pglaf.org


Section 4.  Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment.  Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States.  Compliance requirements are not uniform and it takes a
considerable effort, much paperwork and many fees to meet and keep up
with these requirements.  We do not solicit donations in locations
where we have not received written confirmation of compliance.  To
SEND DONATIONS or determine the status of compliance for any
particular state visit http://pglaf.org

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States.  U.S. laws alone swamp our small staff.

Please check the Project Gutenberg Web pages for current donation
methods and addresses.  Donations are accepted in a number of other
ways including checks, online payments and credit card donations.
To donate, please visit: http://pglaf.org/donate


Section 5.  General Information About Project Gutenberg-tm electronic
works.

Professor Michael S. Hart is the originator of the Project Gutenberg-tm
concept of a library of electronic works that could be freely shared
with anyone.  For thirty years, he produced and distributed Project
Gutenberg-tm eBooks with only a loose network of volunteer support.


Project Gutenberg-tm eBooks are often created from several printed
editions, all of which are confirmed as Public Domain in the U.S.
unless a copyright notice is included.  Thus, we do not necessarily
keep eBooks in compliance with any particular paper edition.


Most people start at our Web site which has the main PG search facility:

     http://www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.


</pre>

</body>
</html>
